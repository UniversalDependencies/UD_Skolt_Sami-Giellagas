Eino Koponen Jouni Moshnikoff Satu Moshnikoff
SÄÄʹMǨIÕLL, ÄʹRBBǨIÕLL
Dommjânnalmlšž ǩiõli tuʹtǩǩeemkõõskõs Kotimaisten kielten tutkimuskeskus
 1

Kannen suunnittelu
Minna Moshnikoff
Kannen kuva
iStockphoto
Taitto
Matti Uusivirta
Valokuvat
Kansanperinteen arkisto ja Satu Moshnikoff
Sivunvalmistus ja painotyö
Multiprint, Helsinki 2010
© Kotimaisten kielten tutkimuskeskus
Kotimaisten kielten tutkimuskeskuksen julkaisuja 161
ISBN 978-952-5446-52-4 ISSN 0355-5437
 2

Sääʹmǩiõll lij reeʹǧǧes da mooččâs ǩiõll da tõt lij serddam äʹrbben puärrsin da maaddârääʹjjin päärnaid da päärnaipäärnaid seämmanalla ko jeeʹres ǩiõl še lie serddam. Ton mättjak jieʹnnǩiõl dååma tuu puärrsin da jeeʹres ruåđin, leâʹša ǩiõllsilttõʹsse vaikkte še puk jeeʹresnallšem pirrõõzz, koʹst ǩiõl mainstet.
Puärrsumus säʹmmla, kook võl jeäʹlle, lie mättjam sij jieʹnnǩiõl Peäccmest da Suõʹnnʼjlest juõʹǩǩpeivvsaž jieʹllmest, ko teʹl puk mainste säämas põõrtâst da tõn åålǥpeäʹlnn. Sääʹmǩiõl õʹnneš juõʹǩǩ sââʹjest. Ceerkvest da škooulâst õʹnneš jeeʹres ǩiõlid še, vuõššân ruõššǩiõl da mâŋŋa lääʹddǩiõl. Siidi õhttsaž aaʹššin mainsteš säämas sijddsåbbrin da täʹlvvjeäʹǩǩai noorõʹtteš leuʹddjed, kuvddled sääʹm-mainnsid leʹbe muđoi pâi mušttled tuâlʼjõž ääiʹj šõddmõõžžid. Leuddjeei, mainsteei da muštleei leʹjje tõk, kook toʹbdde vuäʹmm aaʹššid pueʹrmõsân. Nuõrab kuvddle, što vuäitče viikkâd äʹrbbteâđaid ooudårra, ko sij äiʹǧǧ puätt.
Ânnʼjõž ääiʹj säʹmmla lie šõddâm samai jeeʹresnallšem maailma ko sij maaddârääʹjj. Leeuʹdi da mainnsi sâjja
3

lie puättam gaʹzeâʹt da ǩeeʹrj, radia da teʹlvisia di võl mââimõsân teâttmašina. Väʹlddǩiõll teädd sääʹmǩiõl čorru oummui jueʹǩǩpeiʹvvsaž jieʹllmest piârrjin da siidâst še. Sääʹmǩiõl mainstet pâi hääʹrveld da õinn jäänab lie nåkam oummu, kook mainste lääddas teʹl še, ko vuäitče mainsted säämas.
Mââimõs eeʹjjin lie iʹlmstõõvvâm juʹn mäŋgg ǩeʹrjjed säämas, leâʹša sääʹmǩiõllsaž ǩeeʹrj, lõõst dno. lie võl čuuʹt occanj. Nääiʹt ǩeʹrjjtum sääʹmǩiõll lij jaakkâs määŋgid oummid, kook muđoi silttee puârast sääʹmǩiõl. Ǩeässa 2007 altteeš Dommjânnmlaž ǩiõli tuʹtǩǩeemkõskksest (Kotus) haʹŋǩǩõõzz, koon õhtt tääʹvtõs lij pueʹreed tän ääʹšš. Tän haʹŋǩǩõʹsse koʹlle koumm äʹššed: (1) raajjâd vidiaid ânnʼjõž sääʹmǩiõlâst, (2) täi vidiai da Kotuksest åårai puärrsab sääʹmǩiõllsaž liânttõõzzi ǩeʹrjjtumuš põʹmmai ool, (3) raajjâd täin teeʹkstin ǩeeʹrjid, koid vuäitt lookkâd da kuvddled seämma ääiʹj.
Haʹŋǩǩõõzz čõõđ viikkjen lie leäm sääʹm jiijj. Vidiatuâi riâššâmšurrân lij leäm Pauliina Feodoroff, sniimmjen Erkki Feodoroff, säärnteejen lie leäm Lati Feodoroff, Raimo Gauriloff da Elina Vuoti. Põʹmmai ool mainnsid lie ǩeʹrjjtam Hilkka Semenoff, Katri Fofonoff, Seija Sivertsen da võl Jouni da Satu Moshnikoff. Dommjânnmlaž ǩiõli tuʹtǩǩeemkõskksest haʹŋǩǩõõzz plaanumuʹšše lie vuässõõttâm Klaas Ruppel, Toni Suutari da Eino Koponen.
Ââʹn iʹlmmstââvv haʹŋǩǩõõzz vuõssmõš ǩeʹrjj da tõzz lie vaʹlljuum puärrsab mainsteejain Ååjjaž Fofonoff da Marena Gauriloff. Mikko Korhonen lij leânttääm siʹjjid eeʹjj 1971. Nuõrab mainnâz lie eeʹjjest 2007, da tõid
4

lie mainstam Elias Moshnikoff da Jouni Moshnikoff. Ǩeʹrjjtum teeʹkstid vuäitt kuvddled še. Tõid vuäitak kuõrrâd jiijjad teâttmašina sizz Dommjânnmlaž ǩiõli tuʹtǩǩeemkõskkõõzz neʹttseeidast. Jiõntõõzzid vuäitak še tiʹllʼjed CD-bliinen Dommjânnmlaž ǩiõli tuʹtǩǩeem- kõskksest ǩeeʹrj tuâǥǥseeid tiʹllʼjemlomaakin.
Oummu, kook mainste säämas, vuäiʹtte teeʹkstid looǥǥeeʹl mättʼtõõttâd ǩeʹrjjtum ǩiõl da oummu, kook lie lookkâm da ǩeʹrjjtam säämas, vuäiʹtte jiõntõõzzid kuvddleeʹl mättʼtõõttâd mainstum ǩiõl. Ǩeʹrjjǩiõl vuâđđan lij mainstum ǩiõll, leâʹša ǩeʹrjjǩiõll ij leäkku ni kuäʹss – ij sääʹmǩiõlâst ij ni jeeʹres ǩiõlin – mainstum ǩiõl tääʹrǩes kartt. Mainstum ǩiõlâst ciâlkki lie tääuʹjben väjjaǥ, tõin vuäiʹtte leeʹd sääʹn leʹbe ååʹbleeʹǩǩ, kook jie kuul ǩeʹrjjǩiõʹlle (õõk = õõlǥak, käggõõđi = kaggõõđi, viʹlǧǧes = viõʹlǧǧes dno.). Mainstum säämǩiõlâst säʹtte leeʹd lääʹddǩiõllsaž sääʹn še.
Ko mij leäʹp tuåimtam täid teeʹkstid, mij leäʹp tässääm ǩeʹrjjtum da mainstum ǩiõl nuʹtt, što teeʹkst vaʹsttee jiõntõõzzid, leâʹša lie kuuitâǥ nuʹtt ââlda ǩeʹrjjǩiõl, što tõid lij hiâlpp fiʹttjed looʹǥǥeeʹl še. Ko lij leäm tarbb, mij leäʹp lââʹzztam teʹkstte [ruäʹǩǩviõri sizz] koon- ne sääʹn, koon väjja jiõntõs lij. Ruäʹǩǩviõri seʹst lie še säämas jåårǥlõʹttum sääʹn da ciâlkki, kook lie leäm jiõntõõzzâst lääddas. Mainstum sääʹmǩiõlâst tääuʹjben ââʹnet lääʹddǩiõllsaž konjuŋktiaid (et(tä), mutta) da jeeʹres sääʹnnväjjaz (ni(in), sitte(n), kuiten(kaan), -han) da tõk lie vennad.
Teeʹkst fiʹttjem peäʹlnn taarbteʹmes lääʹddǩiõllsaž vuäʹzz lie kuõđđum meädda. Meädda lie kuõđđum še sääʹmǩiõllsaž
5

tõõjjõõzz da sääʹnnväjjaz, kook häittjeʹčče lookkmõõžž. Teʹl ko mainsteei juurd puåtkkan ciâlkki kõõskâst, tõzz lie pijjum koumm ceäkldõõzz... Täk seämma ceäkldõõzz lie måtmešt õnnum miârkkân, što koʹst-ne lij kuõđđum meädda (lääʹdd- leʹbe sääʹmǩiõllsaž) vuäʹss.
Tuäivvap, što tän ǩeeʹrjest lij hääʹsǩesvuõtt da äuʹǩǩ pukid tõid, kook haaʹlee leeʹd mieʹldd, ko seeʹrdet maaddârääʹjji ǩiõl da kulttuur äʹrbben puõʹtti puõlvvõõǥǥid.
Heʹlssnest da Čeʹvetjääuʹrest påʹrǧǧmannust 2010
Eino Koponen Jouni Moshnikoff Satu Moshnikoff
6

SIISKÂŽLOOǤǤTÕS
Ååjjaž Fofanoff
1. Kämmǥa maainâs 9 2. Kååʹdd maainâs 10 3. Čeäkkleemaainâs 12 4. Ääkka niõđâž 13
5. Kueʹhtt viillj da õhtt vuäʹbb 14 6. Pieʹnne maainâs 19
7. Rieʹmnj maainâs 24
Marena Gauriloff
1. Čääʹʒʒjieʹlli 29
2. Stäʹlmmstääll 30
3. Kååʹdd maainâs 33
4. Rieʹmnnj kaammaǥa sieʹlj ǩeeʹrjat 35 5. Bieʹss maainâs 39
Elias Moshnikoff
1. Siirdčõõttmõõžžâst Koivust 45
2. Maaccim mååust tââvas 47
3. Väʹsǩǩ-eččan peäss tuõjju da älgg raajjâd
põõrt 1943 55
4. Väinn poott da vueʹlǧǧep mååust tââvas 59 5. Siirdčõõđim Čeʹvetjäurra 62
6. Luõssšeellmõš 65
7. Raajât võnnsid da ǩeâlkaid 70
8. Jååʹđtim fraaut 76
9. Puäʒʒhåiddmõš 78
Jouni Moshnikoff
1. Mon šõʹddem 83
2. Ođđ sââʹviǩ 84
3. Siirdčõõđim Čeʹvetjäurra 85
4. Škooul poott da mõõnam tuõjju 86 5. Kuõrb čaacktemen 89
6. Puäʒʒhååmm 93
7. Puäʒʒooccmõš čâhčča 98
8. Skalluvääʹr pikalõsreeis 101
7

 8
Kper Inari/0008

Ååjjaž Fofanoff 1. KÄMMǤA MAAINÂS 


2. KÅÅʹDD MAAINÂS
# sent_id = kotus-skak2010-1-2:
# aannotation="no" begintime="" endtime="" # paragID="5" # pgNo="10" # sentID="1" # storyID="KÅÅʹDD MAAINÂS"
# text = Son leäi pieʹʒʒid vueʹtǩǩmen. De leäi, leäi de ooumaž puõʹđi. Son leäi mieʹccest pieʹʒʒ vueʹtǩǩmen, ooumaž puõʹđi suu luzz, säärntõlškuõʹđi. De suu vaaʹldi kaavân tõt ooumaž, son vuõʹlji.
10

Na suäna jälsteškueʹtte, jälste, jälste de suännast päʹrnn šõõddi. Päʹrnn šõõddi de ooumaž ceälkk što ”tueʹllj jiõk õõlǥ, kåʹddtueʹlljid jiõk õõlǥ kooǯǯted”. Son mieʹccest jåått de kooʹddid kådd di ceälkk što pärnna tueʹllj jiõk õõlǥ kooǯǯted.

Na joo jälste, jälste âʹtte što måttmešt puõʹđi di de lij tueʹllj koǯstam kåʹddtueʹllj, päärnaž lij koǯstam kåʹddtueʹllj. De ceälkk: ”Muu kâʹl jiõk teänab kuuʹǩǩ vueiʹn mon leäm vuâlggam.” Di teʹl tõt vuõʹlji tõt ooumaž, tõt kuâđđji kaav paaʹrnines jälsted, päärnaž âʹtte lij siõmpäärnaž. Mâŋŋa dââʹst šõõddi ... vitmlo ekksaž päʹrnn šõõddi.

De son še jåått âʹtte muõrid kuâdd da jåått ... kooʹddid šeell, kooʹddid šeell. Måttmešt puõʹđi suäʹrv puuʹti, vuälggõõǥǥ puuʹti, luâdškuõʹđi ǩeeʹjjmieʹldd muõr luâdškuõʹđi, ceäksti. ”Puäʹđ, puäʹđ jeännam puäʹđ,” ceälkk, ”oiʹǧǧe juâlǥad tõn kõʹsǩǩe.” Tõt puõʹđi, jueʹljes oiʹǧǧii, son ääušas roʹttji meädda, ceälkk: ”Mõʹnt jeäʹnn, mõʹnt jeäʹnn muʹst eʹčč iʹlleäk, säärn ton što mäʹhtt ton leäk muu raajjâm jeäʹnn ko eʹčč iʹlleäk?”

No jeäʹnnes päkk leäi särnnad, ceälkk: ”Eččad leäi nuʹt... eččad leäi kaunnâm muu mieʹccest, mon leʹjjem pieʹʒʒ vueʹtǩǩmen de eččad leäi muu kaunnâm mieʹccest, de vaaʹldi muu kaavân. Di kaavân ǥu vaaʹldi de ton âʹtte šõʹddiǩ. Mieʹccest jåått di ceälkk, što tueʹllj i-ǥõl kooǯǯted, kåʹddtueʹllj i-ǥõl pärnna kooǯǯted. No kuuʹǩǩ ääiʹj mij jieʹlim ...”, jeäʹnnes ceälkk, ”jiõm leäkku kooǯǯtam. Måttmešt vaʹlddem di teä koǯǯâm leäk tueʹllj. Koozz lee vuõʹlǧǧem, koǯǯâm leäk tueʹllj. De eččad puõʹđi, eččad puõʹđi mieʹccest de ceälkk: ’Jaa ton leäk kåʹddtueʹllj
11

kooǯǯtam pärnna. De mon vuâlǥam ja muu jiõk kaaun teänab.’ De son vuõʹlji.”

Näʹde mäʹhtt vâl. Kâʹl son še vuâlgg, aštââll, kâʹl son še vuâlgg. Näʹde täävtõõđi âʹtte peeʹlljid pärnnses täävtõõdi. De reäkk da särnn da mättat što mäʹhtt âlgg jååʹtted što oummooumaž ij kååddče tuu, naa. Näʹde son âʹtte vuõʹlji, näʹde tät jeäʹnnes teâđast nuʹt-i paaʹʒʒi pääʹltâʹstted, di leuʹdd âʹtte leäi mâŋŋa tõʹst:

Kåʹddpäärnaž, kåʹddpäärnaž
ton veʹt vueʹljžiǩ-a, ton veʹt vueʹljžiǩ. Tuõddâr jânnam šõllneškuõʹđež
di reiʹǧǧruʹvdd poouǩeškueʹđež.
Tiâr olgglab, tiâr olgglab-a. Kåʹddpäärnaž, kåʹddpäärnaž, muõrrmaddja kâssneškueʹđež
de reiʹǧǧruʹvdd poouǩeškueʹđež.
Tiâr olgglab, tiâr olgglab.


3. ČEÄKKLEEMAAINÂS
Čeäkkleemaainâs lij nuʹt što ... Oummu liâ jååʹttmen di ǩeäzz ko son tätt čuäjtõõttâd de tõt-i vuâmmaš. Son âʹtte lij ko... nåkkam lij... suõvv älgg kueʹstted nåkkam, de tõn suõv luzz ko väʒʒ de ij ni mii kueʹst. Mutta tõn suõv luzz ko väʒʒ de vuõddjez nuâll de peejj, tõn suõv ool peejj juâlǥašm. Näʹde tok ... pâi-i nuâll, tok ǩeâss. ”Ǩiõzzam ǩiõzzam čuõlmmääm, ǩiõzzam ǩiõzzam čuõlmmääm”
12

toʹb kollai “ǩiõzzam ǩiõzzam čuõlmmääm, ǩiõzzam ǩiõzzam čuõlmmääm.”

De ko poott, tõt pââjas ko ǩieʹzzškuätt, de čeäkkli eett, puätt, son lij mâʹte ooumaž. Puätt, de tõt ooumaž väldd dõnnõǥškuätt što ”mâiʹd pooutak?” Na son âʹtte pohtt puk jällmõõžžâz toʹben, pohtt, pohtt, pohtt, pohtt tõzz ool de iʹlmstââvv. De ceälkk što ”jiânnai-a vääldak?” Tõt ooumaž ceälkk, jos ij täätt puk väʹldded, ceälkk što ”no peäʹl vääldam, peäʹl jällmõõžž vääldam.”

A kååʹtt ko lij... nuʹt še lij kaađâš ooumaž ko lij što ”mon puk-i vääldam”. Näʹde son âʹtte puk oudd, di jiõčč tietenki tok kuättses mâânn, leša tõʹst ij šõõdd šiõǥǥ jieʹllem, puk ku väldd čeäkklee jällmõõžž. Tõzz ij šõõdd šiõǥǥ jieʹllem, mutta kååʹtt ko peäʹl väldd tai kuälmõõzz ko väldd ni tõt lij reeʹǧǧesvuõtt ja šiõǥǥ jieʹllem lij tõn oummust.

Joo mon tõn räjja teâđam, jäänab jiõm tieʹđ. Mutta mon jiõm muuʹšt mainsted puârast.


4. ÄÄKKA NIÕĐÂŽ
Niõđâž âʹpet lij, de toʹben lij ääkkaž de tõn ääkka håiddmen âma lij niõđâž di ... tõk liâ teâđast dõõk... a hoiʹddje toʹben ... Leäi, leäi di âʹpet ooumaž lij tõn niõđ teâđstam di son tõn niõđ vuõddmâstõlškuõʹđi ja sitten son mâŋŋa vaaʹldi kaavân.
13

Näʹde järraz âʹtte gõs tõn ääkka kâʹčče, što koʹst lij ja mäʹhtt lij tõt nijdd šât. Son ceälkk, son ij tieʹđ, näʹde måttam liâ teâđstam teâđast että kuuskõõzz liâ tõn niõđ välddam, de mâiʹd toʹb rõssad ni måttam liâ teâđstam. No kâʹčče, kâʹčče: “Mâiʹd ääkka niõđâž rõssad?” – ”Ääkka niõđâž ij ni mâiʹd, ääkka niõđâž pâi peeiʹvin da mannuin seârr, kåʹllkåʹđđnjõõzzid kååđđ.”

De âʹpet nuʹt-i jälsteškuäʹtte, jälste, jälste. Âʹpet toʹb da måttam vuâra aalmi-han kâʹl jåått da teâtt. Mâŋŋa teâđsti di tõid teâđstââll što mâiʹd tõt nijdd rõssad. A pâi ceäʹlǩǩe, što ääkka niõđâž kåʹllkåʹđđnjõõzzid kååđđ, miõtt-talkknid kâʒʒ, kåʹllkåʹđđnjõõzzid kååđđ, peeiʹvin da mannuin seârr.


5. KUEʹHTT VIILLJ DA ÕHTT VUÄʹBB
Leäi kueʹhtt viillj liâ de õhtt nijdd lij. Õhtt vuäʹbb lij seeʹst. Di sij koozz vueʹlǧǧe, de puk vuäbbses poʹhtte põʹrtte. Čääʹʒʒid di muõrid di puk poʹhtte, vuäʹbbes i-ǥõl ni koʹst jååʹtted.

No måttmešt vaʹldde... de liâ čääʹʒʒtää kuâđđam, čääʹʒʒ jeäʹla kuâddam. Jiijj puäʹtte... kuätta puäʹtte, čuõvv ij kueʹst. Nuʹbb ceälkk: ”Čuõvv ij kueʹst, leäk-a dõõn... čääʹʒʒ kuõʹddiǩ jiõk?” Nuʹbb ceälkk: ”Mon jiõm kuâddam čääʹʒʒ.” – ”Na teʹl kâʹl vuäbbam iʹlla go jo čääʹʒʒ jiõk leäkku kuâddam.” Puõʹtte âʹtte põʹrtte ja mõʹnne čääʹcckaʹlddi luzz. Čääʹccskääll pâi åårr tõʹst jiõŋ
14

âʹlnn. Stäʹlmmstääll lij välddam tõn niõđ, stäʹlmmstääll niõđ lij välddam.

Näʹde nuʹbb villj näʹde čõõnõõđškuõʹđi. Mii leežž nåkkam peästtõõǥǥid koozz-a čõõnõõđi, čõõnõõđi. Čõõnõõđi âʹtte jiõčč di tõn nuuʹbb viʹllje ceälkk: ton ååʹn õõk lueʹštškueʹtted suu tok. Di tut nuʹbb âʹtte lueʹšti, lueʹšti, lueʹšti di peästtõõǥǥ puʹtte. Ceälkk: ”Mâŋŋa õõk ǩieʹssed mååusat.”

Lueʹšti âʹtte di peästtõõǥǥ puʹtte. Näʹde son mååusat ǩieʹzzškuõʹđi, mååusat ǩieʹzzi, ǩieʹzzi, ǩieʹzzi, ǩieʹzzi da vuõssmõõzzâst puõʹđi vuäʹbbes. Kââčč, ceälkk: ”Mii vâl lij?” Ceälkk: ”Teäʹǧǧčuʹǩǩ lij.” Ǩieʹzzi, ǩieʹzzi, ǩieʹzzi teäʹǧǧčuʹǩǩ puõʹđi. ”Mii vâl lij?” – ”Heävaš lij.” Ǩieʹzzi, ǩieʹzzi, ǩieʹzzi di heävaš puõʹđi. ”Mii vâl lij?” – ”Villjam.” Rââst peästtõõǥǥ čõõʹcǩi, tõt vuõʹlji eʹpet koozz leežž. Täk puõʹtte kâʹl.

Eʹpet tõt mõõni, mõõni, mõõni tõt villjõs di mõõni väʹst, tok-i mõõni koozz leežž tõt. De ceäʹlǩǩe što ääkka årra mõõni, ääkkad... ”Mii oummust lij jieʹtt”. ”A mon jiõm ni vuâmmšõõttâm mååusat tok koʹst vuõʹlǧǧem go... puõʹttem âʹtte ni.” – ”No mâiʹd ton täättak?” – ”A heäppaž, muʹnne õõlǥči heävaš.” Ääkkaž ceälkk: ”Mõõnžiǩ tok stallju... Mõõnžiǩ, di kååʹtt heävaš ǩiʹcstež tuu ool de tõn õõk i väʹldded.”

Son mõõni heävašstallju, ǩiiččii, ǩiiččii. Siõm heäppaž ââlǥaž ǩiʹcsti suu ool, tõn vaaʹldi... ij välddam. Son puõʹđi, ceälkk što: ”Mäʹhtt mon tõn vääldam ko dõõt occkaž lij čuuʹt.” No son ceälkk: ”Håʹt muʹvddem heävaš
15

ǩiʹcstež di väʹldded õõk tõn.” De son vaaʹldi, mõõni di heävaš ǩiʹcsti di de son vaaʹldi, ǩeässti di vuejjli.

Vuejai, vuejai, vuejai, vuejai de dõõzz-e stäʹlmmstääll kuäʹđ ool vuejai, Toʹben uʹrčče päärna ... ”Jeänn’jam puõʹđi.” – ”Mõõnnâd, mõõnnâd mååusat, mon jeänn’jad pooutam, mõõnnâd mõõnnâd.” Päärna mõʹnne mååusat.

Nijdd leäi tõt... võʹll’ji... ij võʹll’jam. Eiʹdde vuõʹlji di stäʹlmmstääll puõʹđi di suʹst rikstääuta njimsti rââst. Son âʹpet mâʹte vuäđđji deǥo. Ääkkaž puõʹđi, puk jieʹlličaaʹʒʒin da mõin leežž pååusai, pååusai. Puârrni di kaggstõõđi, ceälkk: ”Oho kuuʹǩǩ leäm vuäʹđstam.” – ”Leʹjjiǩ tâma vueʹđđed jeällam mon talkkâm”.

Son âʹpet: ”Mâiʹd ooumaž tätt?” A ooumaž tätt eʹpet heävaš õõlǥči. De son âʹtte mõõni, kuälmad vuâra juʹn mõõni, mõõni de sami siõm heäppaž ââlǥaž ǩiʹcsti. Na son vaaʹldi tõn, na kâʹl son väldd. Viiǥǥi ääkk årra, ääkkaž njauksti vuâr sieʹlj di jõnn šõõddi, nuuʹbb vuâra njauksti di vâl šuurab, kuälmad vuâra di jõnn heäppšen pâi påʹʒʒlõõđi. Ceälkk: ”Tän õõk ǩeässted.” Tõn ǩeässti de tõin vuõʹlji...

Mõõni âʹtte âʹpet tok stäʹlmmstääl kuäʹđ ool. Mõõni di nijdd tõt pâi võʹll’ji saani ool... Ij, tieʹrmes, tieʹrmes âʹtte lij... Ij ko villjâs, tõt-i lij tõt kååʹtt ko kuâđđji tõt villj, tõt-i lij. Tõt tõn âʹtte vaaʹldi, vuejjli âʹtte vuejai, vuejai. Âʹpet uuʹrčsti, uuʹrčsti, uuʹrčsti stäʹlmmstääll... de suʹst... son šõõddi... son čuäʹjat... mõõni, mõõni, mõõni di triâŋggân.
16

Ceälkk suu... stäʹlmmstääll... čuäʹjtõõđi triâŋggân, äʹn suu triâŋggân vaʹldde. ”Tõn ääiʹtest õõk jieʹlled, tõʹst õõk jieʹlled, tõʹst, tõʹst jiõk õõlǥ jieʹlled, tõʹst jiõk õõlǥ jieʹlled ja tõʹst jiõk õõlǥ jieʹlled, koummân ääiʹtest õõk jieʹlled, kooumâst jiõk õõlǥ jieʹlled.” Son dõnnääkk, mii son lij ko toʹb ij lueʹšt jååʹtted.

Jälste, jälste âʹtte mõõn kuuʹǩǩ leežž. Leäi, leäi de son mâânn ǩiččâd tõid aaiʹtid. Mõõni ǩiččâd... Tieʹrmes åårr pâjspõõđi čõnnum košklõõvvâm, son âʹtte čääʹʒʒ uuʹdi teärmmsa, poorti. Âʹpet puõʹtte ceäʹlǩǩe: ”Ton čuõppõõllâd õõk.” Ceäʹlǩǩe: ”Ton, vot miʹjjid, vot miʹjjid i dõõt ... triâŋgg, vot miʹjjid i triâŋgg.” Âʹpet tõn triâŋgâs vaʹldde... Ij, vuõššân ceäʹlǩǩe: ”Vot miʹjjid vueʹǯǯ”. – ”Jeäʹled cieʹlǩ vueʹǯǯ mutta triâŋgg.” – ”Vot miʹjjid i triâŋgg, vot miʹjjid triâŋgg.” Triâŋgâs âʹtte viʹǩǩe di âʹpet jiijj vuõʹlǧǧe.

Di son âʹtte mõõni måttam äitta di dõõt heävaš åårr pâjspõõđi, košklõõvvâm. Tõn pieʹsti di poorti. De leäi, leäi de kuälmad äitta mõõni di caar nijdd åårr čõnnum âʹpet toʹb. Di tõn poorti di tõt mättʼti... Tieʹrmes ceälkk što ååʹn õõk, ååʹn õõk väʹldded veäʹšǩǩčåkkam, leeik ja vieʹččer... ij, viʹlǧǧes reeʹppiǩ.

No inn šõõddi, tuk âʹtte vuäđđje puk ... stäʹlmmstääll... dõõk leʹjje, vuäđđje. Son âʹtte pâi mõõni tõn teärmmaz årra di tieʹrmes heäppaž ool... Tõt-i vuejjli teâđast heäppšines, di niõđ tõn vaʹldde di teä vuejjle. Vuejjle, vuõjju, vuõjju di bieʹss lij vuâmmšõõttâm ... suʹst iʹlla ni vueiʹvv, iʹlla ni njuuʹnn.
17

Uuʹrči, uuʹrči, uuʹrči, ceälkk, äʹn, äʹn, dõõn leeik vueʹlǧǧee. Dõõt šõõddi vââšš, vââšš šõõddi di tõt bieʹss jieʹli... ”Äʹn, äʹn äjjan äʹrbbaaušu ko viiǯǯžem”, de vuäǯǯ son reäiʹj. Kaarsi, kaarsi, kaarsi lueʹšttleškuätt tõn ääušas, ceeʒʒaž ceälkk: “Piʒʒ pii pii ton piijžik mon roʹttjam.” Ij, son väʹst vuâlgg viikkâd, väʹst jeäll viikkmen, puätt tõn reäiʹj mieʹldd.

Eiʹdde mâânn de uurčat, uurčat, uurčat, uurčat tõid tieʹrmes vuejj heäppšin, occnjast ij õõst, occnjast ij õõst. Veäʹšǩǩčåkkam vueʹlǧǧad. Näʹde šõõddi nåkkam dõõt a päʹhtt da dõõt õuʹdde ni ij vuäǯǯ ni koon åʹrnn. ”Äʹn, äʹn mon viǯǯlam äjjan vieʹččra da tõid... aaušu di naauri di...” Kâʹl son peäss. Âʹpet õiʹdde vuäǯǯai dõõn reäiʹj. Son vuâlgg, tõid neävveez kuâđđ. Ceeʒʒaž eʹpet-i ceälkk: ”Piʒʒ pii pii ton piijžiǩ mon roʹttjam.” Ij, tät kåirr kâʹl roʹttai, mååust ij piâzz.

Eʹpet veekk väʹst, âʹpet, âʹpet vuâlgg di tõid kueʹhtt piâzzi, kuälmaa-i go mõõni... viʹlǧǧes reeʹppiǩ pâi vueʹlǧǧee di teä tolljokk šõõddi kõʹsǩǩe. No ceälkk: ”Äʹn, äʹn kâʹl mon piâzzam,” ceälkk, ”ko dõõn...” Mâiʹd viiǯǯaž. Näʹde son âʹtte piâzzad ij piâzz di tuk âʹtte teâđast liâ tääiʹben peäʹsse di...

Peʹll šõõddi seeʹst tõt, tõt ooumaž Peʹll. ”Mâiʹd,” ceäʹlǩǩe, ”jiâ pieʹrǧǧe ni mäʹhtt.” Bieʹss ceälkk: ”Ååʹn õõlǥškuätt dõõt... hiâvted, Peʹll âlgg hiâvted.” No mäʹhtt. Leʹtt âlgg, čuʹǩǩ âlgg tuejjeed. Čuuʹǩǩ tuejjee âʹtte tõn dââʹst... Peʹll tõt-i mõõni kuâŋŋa, ceälkk: ”Mâiʹd ooumaž tuejjad.” A ceälkk: ”Mâiʹd... Peʹll samai vuõrji miʹjjid da jeäʹp ni mäʹhtt vueiʹt. Pella tuejjääm čuuʹǩǩ.” – ”Šurr-a lij
18

ooumaž?” – ”No ij kâʹl leäkku šurr, mâʹte ton, tuu šoora ooumaž lij nåkkam.” – ”Jaa. Näʹde mõõnsââstam âʹtte mon še, čääkk deʹbe ij Peʹll, teʹl deʹbe vueiʹttveʹted tij dõnõõkkâd.”

Mõõni, čiiučõõđi da dõnõõǥǥi tõt. ”Joo täʹst kâʹl Peeʹll vueiʹttveʹted hiâvted,” ceälkk. Âʹpet koozz leežž šõõddi. De âʹpet âʹtte... mõõn sij vâl leʹjje hoʹhssjam. Na de ååʹn... tõt kuälmad vuâr puõʹđi, de Peʹll âʹtte nåkkam-a lij ooumaž. Leäi, leäi de puõʹđi. Son âʹtte mettõõđi: ”Näʹde ton-õs mõõnsââʹst, ââʹnat a Peʹll ij deʹbe. Ton še mõõnsââʹst. Mon jieʹllem, ton še mõõnsââʹst.”

Bieʹss a ko mâânn, son pâi looʹǩǩid käʹttli di tolljoʹǩǩe vueʹlǧǧii. Nuʹt hiâvti tõn de jiõčč piâzzi. ... Tieʹrmes âʹtte âʹpet vuejjli di son... di tõt nijdd... Nuʹt pieʹsse tõk, bieʹss hiâvte. Di tõt ooumaž võõiʹdi jieʹllmen, di tut vuäʹbbes di villjâs. Tõt leäi nåkkam maainâs.


6. PIEʹNNE MAAINÂS
Ääkkaž da källsaž jälste. De oummin teâđast liâ päärna ja seeʹst jeäʹla päärna. Ääkkaž ceälkk, äʹǩǩ ceälkk što: ”Muʹnne leʹčči nuʹt šiõǥǥ håʹt pieʹnnenallšem päʹrnn jo šõõddči.” Da ij ni tõt leäkku.

Jälste, jälste de suännast šõõddi päʹrnn. Di pieʹnne torkk lij. Na sij âʹtte nuʹt-i jälste. Leäi leäi de källsaž ... Jiõm tieʹđ kuuʹǩǩ tâm jieʹlle, de källsaž âma jaaʹmi ja äʹǩǩ kuâđđji. Äʹǩǩ âʹtte jälsti, jälsti... Päʹrnn ceälkk: ”Jeännam
19

muʹnne õõk kaappi viǯǯâd. Tõi-a tõi-a vaaʹri tueʹǩǩen liâ, äʹǩǩ lij de koumm niõđ liâ.” Jiõčč vuõʹlji meäcca.

Ääkkaž tõt vuõʹlji. Mõõni, mõõni de kuäʹđ kaauni di nijddkueʹtt lij. Ceälkk, nuuʹbb ääkkže ceälkk: ”Muʹnne õõlǥči peigg, mon vääldčem peeiǥ.” – ”A mii lij,” ceälkk, ”vuäitt-han mõõnnâd puärrsâmõs nijdd.” De vuõʹlǧǧe, vuõʹlǧǧe suäna.

Vuõʹlǧǧe di mõʹnne tõn kuättses. Vuõssmõõzzâst pääkkai lååid ǩieʹssed kuäʹđest, lååid ǩieʹssed. Lååid ǩieʹzzškuõʹđi. ”Mii lij,” ceälkk, ”mii lij tät kuäʹđid? Lååidast pieʹnnepõškk âpss, pieʹnnepõškk âpss.” Ij ni mâiʹd, ääkkaž ij... tõt ij mättat ni mâiʹd ij ni mâiʹd, pâi ceälkk: ”Nåkkam veʹt-i ooumaž lij.”

Näʹde mõõn leʹžže kuuʹǩǩ jälstam. Leäi leäi de seeʹst puõʹđi ooumaž. Uus kuålkkli, nijdd tõt uus ääʹvõõsti, ceälkk: ”Mii lij piânnai lij puättam.” Tut ij ni mâiʹd, pâi vueʹǯǯ puuʹti. Veär ǩiʹtte âʹtte di poʹrre di ääkkaž ceälkk: ”Tuäna äitta i vuäđđjeʹǩed.” Mõʹnne âʹtte äitta vuäđđjed. No ooumaž teâđast tõt suu ... son pääkkai jeännses... ”Ton leäk suʹst na kaavân, kaavsõs leäk.” Tut ceälkk: ”Son kâʹl ij tuʹnne vueʹlj ko ton leäk pieʹnnenallšem ooumaž.” Pâi rââst käʹcǩsti di vueʹlǧǧii vuâlas ääiʹtest.

No vueʹđđe, ääkkaž vuõʹđi de kåccji, leäi leäi õhttu puõʹđi. Õhttu puõʹđi, ceälkk: ”Jeännam, õõk muʹnne âʹpet kaappi viǯǯâd.” Jiõčč âʹpet meäcca vuõʹlji. Ääkkaž tõt âʹpet vuõʹlji, mõõni âʹpet. Mii tõid leäi paaimted ko vuõssmõõzz vuõǯǯu. Ceälkk: ”Vuäʹbstad lij nuʹt hääʹsǩ jälsted toʹben. Kååččai kõskklummus vueʹbb, vuäbbad
20

årra õõk vueʹlǧǧed.” A jeäʹnnes ceälkk: ”Mõõnnâd õõk vuäbbad ǩiččâd, vuäʹbstad tâm ååʹn lij âʹǩǩes ko ton... Ton mõõnak vuäbbad årra še.”

Teä väʹʒʒle... Viiǥǥi âʹpet di tut iʹlla ni mii. De mâʹst son teâtt, kååʹtt täättaž ... De âʹpet pääkkai lååid ǩieʹssed, son âʹpet lååid ǩeäss da ceälkk: ”Pieʹnnepõškk âpss.” – ”Meeʹst veʹt nåkkam-i ooumaž lij,” ceälkk. ”A tut mâʹst teâtt što kappjines âma kuhttu liâ vuâlggam tõt,” nijdd jordd. Teä âʹpet uus kuålkkli. Uus ääʹvii, ceälkk: ”Piânnai lij puättam.” Na mâiʹd-ba tut puõʹđi, pâi vueʹǯǯin puõʹđi.

Veär ǩiʹtte de poʹrre de ääkkaž âʹpet-i ceälkk: ”Tuäna õlggveʹted vuäđđjed äitta.” Suäna mõʹnne äitta, de tut teâđast ooumaž siõrtõõli. Ceälkk: ”Mii leäk mâʹte piânnai, mâiʹd mon tuin äälǥam.” Âʹpet rââst käʹcǩsti di ääiʹt vuâlla vueʹlǧǧii. Âʹpet puõʹđi põʹrtte, ceälkk: ”Kuuʹǩǩ leäm vuäʹđstam, jeännam õõk kaappi viǯǯâd.” Ääkkaž ij säärn ni mõõn vuâstta, jiõčč eʹpet meäcca vuõʹlji.

No son âʹpet mõõni, ceälkk: ”Vuäbbadiʹʒʒin lij nuʹtt hääʹsǩ jälsted, puârast jälste nuʹtt lij hääʹsǩ. Leʹjje kåččam tuu što ton še jeäʹl vuäbbadiʹʒʒid ǩiččmen.” Di tõt vuõʹlji, tõt nijdd vuõʹlji. Eʹpet väʹʒʒle. Teä son mättʼti, ceälkk što: ”Kuulak, mõõnak ko de särnnad i-ǥõl ni mâiʹd. Mâiʹd õõmšak, lååid ǩieʹzzškuäđak, di i-ǥõl ni mâiʹd särnnad. Ooumaž puätt, de ceäʹlǩǩed õõk što ooumaž puõʹđi. Vuäbbadiʹʒʒe jeäʹlak jieʹllmen tõn määiʹnest ko sij jiâ tuʹǩǩääm, jiâ silttääm ooumžes tõn ââʹnned.”
21


No tõt-i leäi, suäna mõʹnne. Lååid pääkkai ǩieʹssed. Ǩieʹzzi tõt nijdd lååid, ij särnnam ni mâiʹd. Ij ni mâiʹd särnnam. Leäi, leäi, uʹhsse kuålkkli, ǩiʹcsti, uus ääʹvii, ceälkk: ”Jaa ooumaž lij puättam.” Puõʹđi sizz, vueʹǯǯ puuʹti. Veär ǩiʹtte, poʹrre di ääkkaž ceälkk: ”Äitta i õlggveʹted vuäđđjed.” Mõʹnne âʹtte vueʹđđed. No suäna vueʹđđe di kuhttu puõʹtte tueʹlää, kuhttu puõʹtte.

Na jälsteškuõʹtte. Mâŋŋa ääkkaž ceälkk: ”Ååʹn õlggveʹted kuätta vuäđđjed.” Kuätta vuäđđje. Pieʹnne torkk lij tõʹst oummust lij teâđast. Näʹde ääkkaž tõn toork caaʹjji tok toʹlle kuäʹđest. Vuäʹđđe, vuäʹđđe, ooumaž ceälkk: ”Mii lij šuõršid?” – ”Iʹlla ni mii,” ääkkaž ceälkk, ”iʹlla ni mii šuõršid, mon kaammasvõõjilmid, kaamâs tõid puäldam, tõk-i šuõršje.” No nuʹt tõn toork pueʹldde.

De kåccje, pâi kagstõõđi, ceälkk: ”Jaa suʹst leäʹped toork puälddam di suu kuuʹǩǩ jeäʹped vueiʹn.” Di ooumaž väʹʒʒli. Ooumaž väʹʒʒli di kaav tõt pâi... Ääkkaž uuʹdi säiʹmmlääiʹjvuäivvat da ruʹvddsueʹbb. Ceälkk: ”Tät vuäivvat ko ǩeârggan de tõn mieʹldd õõk pâi väʹʒʒed di teʹl-i kaaunak ooumžad.”

Näʹde son väʹʒʒli, väʹʒʒli âʹtte de vaaʹʒʒi, vaaʹʒʒi, vaaʹʒʒi, kueʹtt puõʹđi. Kueʹtt puõʹđi, piânnai ollii, ääkkaž åålǥas võʹll’ji. ”Vuõiʹnniǩ jiõk muʹst oummu?” – ”Puäʹđ vuõʹste poorrâd.” Mõõni âʹtte de šââʹǩǩpeäʹl piiji poorrâd, leeiʹb, da ceälkk: ”Tän vuõʹste õõk poorrâd.” A son âʹtte ij poor. Ij poorrâm, pâi tuõrǥ vuâlla oiʹǧǧii, ceälkk: ”Poʹrrem.” Âʹpet väʹʒʒli.
22

Vaaʹʒʒi, vaaʹʒʒi, âʹpet kueʹtt puõʹđi. Tõt ǩeârggan pâi vuäivvtaž ǩeârggan ooudâs ... Vaaʹʒʒi, vaaʹʒʒi, vaaʹʒʒi, eʹpet piânnai ollii, son võʹll’ji åålǥas. ”Vuõiʹnniǩ-a muʹst oummu?” – ”A tuâl-aa juʹn väʹʒʒli, seäʹlǧǧ kueʹsti pâi ni. Puäʹđ vuõʹste poorrâd.”

Âʹpet puõʹđi, âʹpet šââʹǩǩpeäʹl da leeiʹb piiji poorrâd. Ääkkaž koozz leežž leämmaž son pâi oiʹǧǧii, ij ni vooʹps ij poorrâm. Âʹpet väʹʒʒli. Vaaʹʒʒi, vaaʹʒʒi, vaaʹʒʒi de kuälmad kueʹtt puõʹđi. Piânnai ollii, eʹpet võʹll’ji ääkkaž åålǥas. ”Vuõiʹnniǩ-a muʹst oummu?” – ”Dâk õiʹdde seäʹlǧǧ läppji, kueʹsttmen vâl leäi, õiʹdde läppji seäʹlǧǧ. Puäʹđ vuõʹste poorrâd.” Son âʹtte puõʹđi eʹpet di pâi eʹpet tõid seämma porrmõõžžid piiji mutta son ij poorrâm.

Pâi ”poʹrrem” ceälkk. Peeiti tõid porrmõõžžeez tok lõõsti vuâlla. Ceälkk ”poʹrrem”, de eʹpet vuõʹlji. Mõõni, mõõni, mõõni di säiʹmmlääiʹjvuäivvat puuʹđi di tõn kuätta tok paaʹlǩi dõõzz-e mõõni. Näʹde son åårr išttâd de värddješkuõʹđi... Ooumaž vuäđđ de nuʹtt smääʹtt teäʹrre ko... pukveeʹzz muâđaid di njuuʹnnseârram mieʹldd puk teäʹrre tõk smääʹtt.

Teä son åårr. Åårai, åårai di peiʹvv aaʹlji čuõvvned. Pâi rååǥǥii võʹll’ji, ceälkk: ”Jiõk tâm leʹjje kaunnâd jos jeännam ij leʹjje mättʼted,” ceälkk. Koumm ruʹvddsueʹbb hiuʹǧǧii väʹʒʒmen da säiʹmmlääiʹjvuäivvat ǩeʹrǧǧii. De ooumžen jåårǥli de väʹʒʒle mååust. Ooumžen šõõddi mii jo ooumaž. Väʹʒʒle mååust.

Joʹtte, joʹtte mõõn kuuʹǩǩ leʹžže jååttam, vaʹʒʒe di joʹtte, puõʹtte. Puäʹđškueʹtte. Ääkkast snaʹlddi ǩeejjast toll
23

puâll di jiõčč pääʹltâstt ceälkk, säppleež mâânn pååssled. ”Säppleež jeäʹl pååssal jeäʹl tool, muʹst snaʹlddjest tool. Muʹst õhtt päʹrnn leäi di tõt tâm kâʹl ij puäʹđ ja mââʹnnj.” Tõk-a ko muõrr vuälggõõǥǥ ko vueʹlǧǧee, de ääkkaž kõõlmâstt di nuʹt-i jaaʹmi. Tuk jeällvuõʹtte, jälsteškuõʹtte, mååust puõʹtte, ooumžen pieʹsse.

Ooumžen i leäi tut ooumaž mutta pâi pieʹnne torkk leäi. De tõt âʹtte tõn diõtt leäi što mõõzz ääkkaž... päärna jeäʹlääm de mõõzz tõn lij särnnam što... päärna jiâ šõõdd de oummin liâ päärna de suännast jiâ sõõdd päärna... De mõõzz lij ceälkkam što håʹt pieʹnnenallšem päʹrnn šõõddči de tõn âʹtte laaiʹti. De tõn diõtt šõõddi nåkkam ooumaž.


7. RIEʹMNJ MAAINÂS
Teä, siiʹrdi jåʹtte, siiʹrdi jåʹtte de leʹjje, leʹjje de rieʹmnj ool vuõjju. ”Kõlmm rieʹmnj,” ceäʹlǩǩe, ”kõlmm rieʹmnnj lij tät.” Piʹjje ǩeʹrres ool, koozz pâššan. Koon ǩeʹrres ool peʹjje ij pâššan, håʹt koon keʹrres ool peʹjje ij pâššan. ”Kõskkâmǩeʹrres,” ceäʹlǩǩe, ”tääzz âlgg piijjâd kõskkâmǩeʹrres ool.” Tõzz âʹtte ko piijjle di de rieʹmnnj pâššni tõzz, tõn ǩeʹrres ool pâššni.

Sij âʹtte vuejja di vuõjju, vuõjju, vuõjju di jõnn teäʹrmm lij de vueʹlǧǧe vuâlas meâttlõõǥǥ. Siʹjdde siiʹrdi liâ, meâttlõõǥǥ vuâlas vueʹlǧǧe, vueʹlǧǧe, vueʹlǧǧe. Näʹde son kuäcc. Kuåʒʒi, kuåʒʒi, kuåʒʒi âʹtte... Rââst puäckkaz käʹcǩsti. Rââst puäckkaz käʹcǩsti näʹde rottu vuõʹlji tõin ǩeʹrrsines, kõskkâmǩeʹrrsines, rottu vuõʹlji.
24

De tuk vuõjju di dõnõʹǩǩe vuâmmšõõttâm leʹjje, mutta ko... Mäʹhtt sij jiâ leʹžže mååusat tõn ǩeʹrrsez dõnõõkkâm viǯǯâm vai mâiʹd. Son âʹtte tõi kõskkmeezvuiʹm... De leäi, leäi de ooumaž puõʹđi vuâstta. ”Koozz ooumaž jåått,” ceälkk. A ooumaž jåått, kõskkâmǩeʹrres leäi, kuâđđji di tõt koozz leežž šõddâm. ”Tõn ooccâd jååđam.” Ceälkk: ”Jaa iʹlla ni mii...” Ceälkk: ”Jaa, tuu niõđâst lij nijdd, Aalǥâž nõmm.” No âʹpet ooumaž tõt ij kaunnâm tõn ǩeʹrrses pâi vuõʹlji.

Leäi, leäi måttmešt âʹpet neäʹttel ǩeäčča mõõn-a leežž, âʹpet vuõʹlji tõn ǩeʹrrses ooccâd. Mõõni, mõõni... âʹpet puõʹđi ooumaž. Rieʹmnnj ceälkk: ”Koozz ooumaž jåått?” Ooumaž ceälkk što: ”A mon tõn kõskkâmǩeʹrrsan ooʒʒčem de jiõm ni koʹst kaaun.” – ”Tuu niõđâst lij âʹlǧǧ, Kõõskâž lij nõmm.”

Tõt âʹpet mååust vuõʹlji, âʹpet jälsti, jälsti, jälsti... De liâ luäpttam tõid kueʹleez. Ooumaž puõʹđi vuâstta. ”Koozz ooumaž jåått?” – ”A mon pâi-i jååđčem tõn ǩeʹrrsan ooccmen, kõskkâmǩeʹrrez tõn. Jiõm ni kaaun.” – ”Tuu niõđâst lij âʹlǧǧ, Loopptâs lij nõmm.” De lij poorrâm puk tõid kueʹleez. No mâiʹd-ba tõt ooumaž âʹtte vuõʹlji âʹpet...

Rieʹmnnj tõt âʹpet-i jäälast, jåått, jäälast. Leäi, leäi de ... mõõni son ... siid kuâŋŋad mõõni di ... ... Puõiddi lij di kuʹmpp lij de kämmǥaž lij da... Joo puõiddi da kuʹmpp da kämmǥaž liâ. Uuʹd siʹjjid še kõskkâm. – ”Hõõ mon nääiʹt leäm šeellam ju, mon tiʹjjid jiõm uuʹd, tij še piijâd seeiʹbeed,” ceälkk, ”poppad ko seibba dõõt kueʹll.”
25

Sij iʹštte âʹtte kalddi pirr, iʹštte, seeiʹbeez piʹjje de iʹštte tueʹlesinn åårr. A jiõčč pâi käckk, kâškk mâiʹd tõk jos suʹst liâ pâi vueʹlnn pijjum tõid käckk, iʹlla ni mii siiʹbid toʹb. Na eeʹđesinn âʹtte šâdd, tueʹlää čääʹcckuõʹddi puäʹđškuõʹtte, čääʹcckuõʹddi puäʹđškuõʹtte. Tõk tiiud kuäkkše pirr kaʹlddi kuäkkše. Kååʹtt tiârral di tõt dõõt...

Kuʹmpp ko tiârral a di puk njââldald mõõni seiʹbb âʹtte tõʹnt-i lij olggseiʹbb. Kämmǥaž ko teärr di rââst seeiʹbes, tõt seeiʹbtää mõõni. Puõiddjaž nâugg ij vueiʹt vueʹlǧǧed ij, pâššnam lij seiʹbb, ij vueiʹt piâssâd. Čäʹcckuõʹddi vuäʹlǧǧmuõrin ko čâʹcǩǩe a di pâi ǩiõpp seiʹbbǩieʹčč šõõddi, tõt nuʹt mõõni. Näʹde jiijj âʹtte mâŋŋa puõʹtte... Puk šõʹdde kook seiʹbblâʹǩǩ kook seiʹbb nuõvvsi ja dâât... ǩeeʹles rieʹmnnj tõt-i leäi, pâi ǩeâlstõõli tuid naauʹdid ja jiõčč piâzzi. Joo tõt-i leäi rieʹmnj maainâs.
26

27

 28
Kper Inari/0010

Marena Gauriloff
1. ČÄÄʹƷƷJIEʹLLI
Suukkmen leʹjje kueʹhtt jeäʹmed, de čääʹʒʒjieʹlli... Sääiʹmid leʹjje njaavvmen. Sääiʹmid njäʹvve, njäʹvve, njäʹvve de sääiʹm teädd mii tieʹddež. De puätt nåkkam mâʹte siõm päärnaž diǥo. Siõm päärnaž puätt, servvai puk liâ ǩiõđ di jueʹlj, servvai puätt.
Nuʹbb ceälkk: ”Beâddaa, mon kâʹl põʹlddem, mon kâʹl uʹrcstam meädda.” Tun ǩeäčča võnnâz uuʹrči. Nuʹbb võʹll’ji, ceälkk što: ”Puäʹđ ääirai ool!” Nuʹbb jeäʹmed ceälkk: ”Puäʹđ ääirai ool!” Son kaaggi, kaaggi de... Mõõni di ij vuäjjam säiʹmm, da mõõn kaaggi tõn sääiʹm, ǩieʹzzi, de siõm päärnaž pâi puõʹđi. Pâi kaaggi päärna tõn võnnsa.
Võnnsa kaaggi. Di suʹst lij nåkkam puäǥǥanj [jiijjâs] pirr, tõn päiʹddpuäkknjen kåčča. De pâi tõn kagsti de čåuʹddli puäkknjes di võnnsa tõn päärna kagsti. Kooum vuâra vâđsti riʹstte nääiʹt tõn päiʹddpuäkknjin. Puk teäʹǧǧen skuälti, puk teäʹǧǧen kõõčči võnnsa, di eʹsǩe võõnâs njuäckti, puätt što pâʹjjel ruõbd mäʹhtt... Tõt õs leäi čääʹʒʒjieʹlli.
29

2. STÄʹLMMSTÄÄLL
Naa stäʹlmmstääl mon leäm kuullâm nääiʹt. Lett lij tõʹst, lettlaž, stäʹlmmstääll. Jiõk ko ton mainnsid tõid leäkku vuäǯǯam vâl, stäʹlmmstääll mainnsid? ... ... Jiõk leäkku kuullâm. Naa teʹl lij pueʹrab mainsted...
Ooumaž vuõʹlji jeäkklid viǯǯâd... [puäʒʒpoodd] ... Jeäkklid viǯǯmen jieʹli, puõʹđi, mâânn eʹpet jeäkklid viǯǯâd. Ooumaž puõʹđi, ooumaž puõʹđi. ”Teä jeäʹp-õs villj- õs, jeäʹp-õs braatt-õs heeibast?” – ”A jiõm tieʹđ,” ceälkk, ”jiõm tieʹđ, leʹčči kâʹl pueʹrr heibsted, mäʹhtt šõõddâž.” – ”Naa heibstep,” stäʹlmmstääll ceälkk. ”Heibstep, naa, leʹže kuäbbaž kueiʹmes vueiʹtež heibstemmest, tõt-i kådd kueiʹmes.”
Teä heibsti âʹtte, kooum vuâra heibste. Vuâra heibsti, puõlvvpeäʹl ool kõõčči, kuälmad vuâra heibsti, säʹmmlaž tõt... Vuâra heibsti di puõlvvpeäʹl ool kõõčči, nuuʹbb vuâra heibsti, eʹpet puõlvv... kuälmad vuâra vueiʹti di ponjsti. Ponjsti di kooʹddi.
De eʹpet, eʹpet leäi koʹst leežž leäm muõrid ǩeeʹzztemen jååʹttmen. Eʹpet puõʹđi, ceälkk što: ”Piijjâp muäna leett tien tien-aa peivva.” Eʹpet stäʹlmmstääll puõʹđi, ceälkk što: ”Piijjâp muäna leett, muäna heibstep.” – ”Na piijjâp, joo.” Teä heibste. De puõʹđi âʹtte lettsâjja de muõrid ǩeeʹzztemen. Teä pueʹtte õʹhtte, teä heibste.
Eʹpet vueiʹti tõt ooumaž, kååʹtt juʹn vuõssmõõzzâst vueiʹti kåʹdded. Kooum vuâra heibste de puõlvpeäʹl ool kõõčči,
30

nuuʹbb vuâra heibsti di eʹpet kõõčči kuõhttu puõlvvpeäʹl ool. Jiâ piâssâm ni kuäbbaž vuâlas. Kuälmad vuâra ko poonjast de tät vueiʹti, säʹmmlaž vueiʹti. Eʹpet kõõčči puõlvvpeäʹl ool... eʹpet kooʹddi tõn. ...
Leäi leäi de kuälmad vuâra âʹtte ko säärnai ni, kuälmad vuâra ko säärnai de ceälkk što... De kuälmad vuâra âʹtte piiji leett di... Eʹpet vuõʹlji koozz leežž de eʹpet kaaunõõđi kuälmiin oummin kuälmad vuâra, kuälmiin stäʹlmmstäällin di ǩeâll...
Vueʹljškuõʹđi meäcca, ǩieʹss lij. Tuuʹl leäi säʹmmlast käkktuejjeem-mall käältin leiʹbbjed kääkkid. Kuälmad vuârr puõʹđi. Son vaaʹldi silbbluõđ pääččad... väällad. Silbbluõđ välškuõʹđi. Pååzzai, pååzzai, pååzzai di tool âʹtte tõn piiji... ... luõđ lââj ool. Teä pååss tõn-õs silbbmärkksa... ij ni lââj mutta silbbmärkksa. Pååzzai, pååzzai, pååzzai di ij vuäittam pååssad.
Ij vuõjjâl, ceälkk: ”Eččam oi eččam, puuʹt ǩiõđâd,” ceälkk... Son ceälkk: ”Eččam oi eččam, mii lij tuejjan ko silbb ij vuõjjâl.” Ceälkk: ”Mii lij tuejjan ko silbb ij vuõjjâl.” Naa, eʹččes ceälkk što: ”Puuʹt ǩiõđâd, puuʹt ǩiõđâd, silbb ij vuõjjâl de.” Naa, eʹččes uuʹdi ǩiõđ pärnnses, nääiʹt tuõʹll’ji, tuõʹll’ji, tuõʹll’ji ǩiõđâst. Na nääiʹt, nääiʹt, nääiʹt ko tiõrvtemnalla nääiʹt, tuõʹll’ji, tuõʹll’ji ǩiõđâst eʹččes tõn siilb diõtt.
Ceälkk: ”Teä mõõn väällad!” Ceälkk: ”Ååʹn mõõn siilb pååssad!” Pååzzai, pååzzai âʹtte siilb, de silbb pâi vuõjjli. Silbb vuõjjli, de teä luõđ šõʹdde. Luõđ šõʹdde de luõđ
31

šõʹdde... Pååzzai de luõđ šõʹdde de ǩiõrggni de vitt luõđ pääjjai. Teä väʹʒʒli... Di jõõski pååssmen. Teä ceälkk što teä son väʹʒʒal.
Näʹde väʹʒʒli. Teä stäʹlmmstääll jo tuõddra mõõni. [Čuäʹlmmjääuʹr pââibeäʹlnn leäi, ij leäkku kuʹǩǩen täʹst, cieʹlǩǩe.] De vaaʹʒʒi, mõõni âʹtte di tuõddra jo kuärŋai di pâi väʒʒ stäʹlmmstääll, lettsâjja pâi väʒʒ. A suʹst lij põõltõs, naa põõltõs lij jos son tän vuâra vueiʹt ij. Kueiʹt vuâra lij vuäittam, kuälmad vuâra ij vueiʹt. Kuälmad vuâra ij vueiʹt de teä põõltõs lij.
Näärvi iinn räjja, iinn räjja näärvi, [čõhčč] inn leäi di seuʹŋŋes inn. Suʹst lij sââʹrves, jeäʹrǧǧ di piânnai lij [mieʹldd], jeäʹrǧǧ di piânnai lij... De vuõʹlji vuejjad de väʹʒʒed. Vaaʹʒʒi, vaaʹʒʒi. Tõn tuõddra eett, stäʹlmmställ nuuʹbb tuõddrest lij. Nuuʹbb tuõddra son eett, nuuʹbb tuõddrest stäʹlmmstääll eett. Mõõni mõõni de teä stäʹlmmstääll lettsâjja mõõni, teä tool pijškuõʹđi. Tool pijškuõʹđi de tät ǩeäčč de ij vâl ǩiõrggân.
Ǩiičči, ǩiičči de pâi mõõni että seuʹŋŋed... de pâi inn šõõddi di. Teä tool piiji de pâi åårad tollpeällsest, vaaʒʒač, åårad, lettlõõzzâs vuârdd. De tõn lettlõõzzâs ko vueʹrdi de... Lettlõõzzâs vueʹrdi di jordd, što son ij čuäjtõõđ ååʹn tän vuâra, ij mõõn [kueʹstel], pääčč son tõn silbbluõđin, tollâd vuâstta. Pääjjai gu âʹtte...
Pääjjai vuâra ja ceälkk: ”Pääjj vâl nuuʹbb vuâra! Pääjj vâl nuuʹbb vuâra.” – ”Mäŋgg Eʹmmel huâđ liâ kåddjam õõutin luõđin, de kâʹl tuu põškk-jiõgg vuâlgg õõutin luõđin še.” Teä pâi kõõčči pâi. Näʹde uʹrcsti tät, naa põõʹldi.
32

Uʹrcsti tät di uuʹrči, uuʹrči, uuʹrči di uʹrcsti di [dåmoi årra] uʹrcsti di orčč, orčč, orčč seuʹŋŋeen, di piânnai... Jeäʹrǧǧ tuõʹll’ješkuõʹđi, jeäʹrǧǧ tuõʹll’jõõttškuõʹđi di tõn lueʹšttli. Jieʹrjes lueʹšttli de uuʹrči, uuʹrči, uuʹrči, uuʹrči. De piânnai ǩeässješkuõʹđi, di tõn lueʹšttli piânn’jes. Tõt ǩeässješkuõʹđi ij kuâstškuättam.
De uuʹrči, uuʹrči, uuʹrči de leäʹpprååđ pâʹjjel uuʹrči. Kollai pâi pueʹttem [mââibeäʹlnn] ko vuõʹlji tõʹst luʹnn. Pâi kollai ... tunkku, tunkku, tunkku, tunkku ... kueʹst ij ni mii ... dunkk, dunkk, dunkk, dunkk ... bieʹss mieʹldd orčč, kåddjam bieʹss. Iʹlla kâʹl, ij kâʹl uurč ... pââʹldti, kââmm põlškuõʹđi.
Teä leäʹpprååđ rââst mõnsti, muõr muʹrddli, nuuʹbb muʹrddli riʹstte nääiʹt ko... ǩiõj ool lueʹšttli, kuälmad sâjja, nuuʹbb sâjja, kuälmad sâjja lueʹšttli. No teä tõʹst de uuʹrči, uuʹrči de di [eiʹddvââ] kuâsti mutta tut mâŋŋa jaauki, kuâđđji di tõʹst. Teä puuʹđi tõzz maainâs.
3. KÅÅʹDD MAAINÂS
Eʹčč leäi kåʹdden ja kåʹdd lij leäm raajjâm pääʹrn. Kaavân lij leäm nuʹbb. Pääʹrn lij raajjâm kåʹdd nezzna. De säärnai što son meäcca vuâlgg, [juõʹǩǩ peeiʹv] vuâlgg. Kuäʹss juʹn toʹben lij meäʹccäiʹǧǧ, meäcca vuâlgg.
Kueʹtt lij nåkkam, kueiʹt beäʹlnn kuäʹđ i jälste de vuäʹđđe. Nuuʹbb beäʹlnn kuäʹđ lij päʹrnn ja nuuʹbb beäʹlnn kuäʹđ lij... Ja kååʹdd tueʹllj liâ vueʹđđem tueʹlljen, jeäʹla [kuâdd]
33

ni mõõk. Ceälkk što: ”Vaarrâd õõk leša što päʹrnn tueʹllj ij kooǯǯče... päʹrnn tueʹllj ij kooǯǯče,” ceälkk.
Näʹde jälsteškuõʹtte, jälste, jälste, jälste. De päʹrnn tõt nuuʹbb beäʹlnn sââʹj lij leämmaž, de teâđast pääʹrnest lij [mii-ne] põõđ vueʹlnn... Koǯǯâm lij, nuʹt lij koǯǯâm ko čoormtam lij pâʹjjel tool nuuʹbb tueʹllj ool koon tueʹllj âʹlnn tät kääʹlles vuäđđ. Puõʹđi, ceälkk äkkses, mieʹccest puõʹđi, ceälkk što: ”Ton leäk tueʹllj kooǯǯtamâž, tueʹllj leäk pärnna kooǯǯtamâž.” – ”No mâʹst,” tut jordd što, ”mâʹst son tõn teâtt?” – ”Kooǯǯtam leäk tueʹllj, koǯǯ âpss [tiõttlõs]. Jiõk tâm leʹže kuuʹǩǩ muu vueiʹnned.” Pâi vuäkkli, naa.
Di päʹrnn tõt kuâđđji teâđast di äʹǩǩ kuâđđji tõzz tõt. Näʹde päʹrnn šõõddi... jõnn päʹrnn šõõddi juʹn. Teä kââčč jeäʹnstes što: ”Koʹst muʹst eʹčč lij?” Son ij tieʹđ koʹst lij tuʹst eʹčč. ”Na liâ-a mon jiõm eeʹjjtää šõddâm ko jiõk ni mõõn jiõk säärn što lij ko ooumaž vai lij ko mii lij eʹččen.” Ja son teâtt što iʹlla eʹčč suʹst.
Teä suäʹrv puuʹti, ǩeejas suäʹrv kuõʹddi. Ǩeejas suäʹrv kuõʹddi de kuvddân suäʹrv ceäksti. Nääiʹt maddjest kuvddân ceäksti, suäʹrv lääʹđv årra luõddneškuõʹđi. Ceälkk, jeäʹnnes čueǯǯ luʹnn: ”Jeännam, oi jeännam, oiʹǧǧe juâlǥad dõõzz-e” – tõn ... tõn kuvddân ko suäʹrvv lij ni – ”tõn luämma oiʹǧǧe juâlǥad!” Äʹǩǩ jueʹljes oiʹǧǧii, jueʹljes oiʹǧǧii, kõjškuõʹđi tõn [jieʹnnest] što: ”Koʹst muʹst eʹčč?” ”Koʹst muʹst eʹčč lij?” ceälkk. – ”Tuu eʹčč koʹst lij, tuʹst leäi eʹčč kåʹdd, tõt kåʹdden vuäkkli tuʹst eʹčč.” Pâi jueʹlj roʹttji dâân roʹttji suäʹrv kuvddân roʹttji, ääkkast jueʹlǧǧ piâzzi. ”Pâi vuäkkli kåʹdden.”
34

De tõʹst âʹtte-i leuʹdsti, ceälkk što ”jeäʹl päärnžam vueʹlj, aštââll kåʹdd kåiʹddjueʹlǧǧ.” – ”A jiõm åår, jiõm åår meäʹcclai dâât, mon leudstam:
Jeäʹnn veʹt jeäʹnn-a, jeäʹnn-a kåʹdd kåiʹddjuâlǥa, koʹst muʹst eʹčč a šõõddi tok mon vuäkklam. Jeäʹl vueʹlj, jeäʹl vueʹlj,
mon veʹt vuânak õhttu pääʒʒam,
jeäʹl jeäʹl a luâttla ja mieʹcc ... ǩeeʹzzeeškuõʹđi tääʹl vuânak neennaž tääʹl nuʹbb,
ij njääʹljes ni jieʹnn njääʹljes-a njeeǯǯaž.
Teä vuäkklam a vuäkklam.
Muõrrmaddi kâssnõdškuõʹđže,
reiʹǧǧruʹvdd poouǩeeškuõʹđež.
Tiâr åålǥalab, päärnažam, tiâr åålǥalab,
luâtt vuânak leäi tuʹst peelljain ko-jo ǩeʹzzeeškuõʹđi muõrrmaddi kâssnõdškuõʹđže,
reiʹǧǧruʹvdd poouǩeeškuõʹdež.
Tiâr åålǥalab, tiâr åålǥalab.”
4. RIEʹMNNJ KAAMMAǤA SIEʹLJ ǨEEʹRJAT
Mäʹhtt son tiet-a leäi... mon jiõm mušttu ååʹn. Naa, ij ko... čeäšnaž kollai. Tõt veʹt nuʹt rieʹmnnj... Čeäšnaž kollai, [kaammǥaž] vaaʹldi kueʹdded rieʹmnj poorrâmsâjja... Kåʹdded tätt, naa.
Rieʹmnnj [kaammǥa] sieʹlj âʹlnn åårr, ceälkk: ”Leäi tâm-i tõt ääiǥaž še...” Čeäšnaž kollai tõt, čeäšnaž kollai: korrrr. Ceälkk: ”Leäi tâm-i tõt ääiǥaž kuäʹss mon tuʹst
35

sieʹlj ǩeeʹrjtem. Leäi-i tõt äiʹǧǧ,” ceälkk. – ”Mâiʹd, mâiʹd sarnnuk, mâiʹd-a?” – ”A jiõm ni mâiʹd, a tõn säärnam što čeäšnaž mon âʹtte ǩeeʹrjtem go... kuäʹss gu sieʹlj čeäšnast... de teʹl âmi leäi ääiǥaž.”
”Ǩeeʹrjet muʹst sieʹlj.” – ”Phuu,” rieʹmnnj ceälkk, ”tõt lij nuʹt jiânnai tuâjj... sieʹlj,” ceälkk, ”ǩeeʹrjted. Nuʹt lij jiânnai tuâjj go peässtõõǥǥ âʹlǧǧe poonnjâd ja suõʹbddi âʹlǧǧe kueʹdded di tõt lij nuʹt jiânnai tuâjj ...” – ”Joo, kâʹl mon jiõčč puk, kâʹl mon jiõčč puk tõid tuejjääm.”
”Na jos ton vieʹǩǩtak di teʹl kâʹl, mon jiõm vueiʹt muõrid kueʹdded, suõʹbddjid kueʹdded, peässtõõǥǥid poonnjâd.” – ”Kâʹl mon jiõčč, kâʹl mon jiõčč...” – ”Naa, naa ääʹlj, ääʹlj,” ceälkk. ”No joo, ton ääk,” ceälkk, ”mon deʹbe kâʹl teʹl ǩeeʹrjtam.”
Peässtõõǥǥid poonji [kaammǥaž] di tõid suõʹbbdjid kuõʹddi di suõʹbddjid meäʹtte, tool piʹjje di pirr... tool meäʹtte, suõʹbddjid päʹšttjed tâʹrvv[suõʹbddjid] tõid suäʹrvv[suõʹbddjid]. Peässtõõǥǥid suäkka poonji, sueʹjjest liâ ǩidd tõk. De tõid âʹtte ko piiji de... De čõõni, rieʹmnnj puk čõõni tõn [kaammǥa] pirr, juõʹǩǩåʹrren, čõõni de ǩidd.
Teä tool puâllte de tõid tâʹrvvsuõʹbddjid cõõjškuõʹđi. [Kaammǥaž] åårr, jiõčč åårr čårrlaakkast. ”Ǩerjja pâššan, ǩerjja pâššan, ǩerjja pâššan, ǩerjja pâššan,” ceälkk. A ǩeʹrjj pâššan jos ko sõhssâm puâlstâʹlle. Leäi, leäi pâi puâll’ji, jõnn toll mõõn pahttee, pahttee, seäʹlǧǧ puâll’ji [kaammǥast]. Son pâi åårad. ”Ǩerjja pâššan, ǩerjja pâššan.”
36

”Oi oi, seäʹlǧǧ puâll, risttvillj, seäʹlǧǧ puâll!” – ”Ij pueʹl ko ǩeʹrjj pâššan, tõnt-i puâll.” Leäi, leäi di sõhssâm pueʹlškuõʹtte di son vâl ool tâʹrvvsuõʹbddjid kõõʹški, kõõʹški pirr. [Kaammǥaž puõʹli, jie pääccam ko tääut.] Son vaaʹldi tõid, čuäckai ko tõt [kaammǥaž] tollsââʹjest. Son noori... siâkk sizz noori tõid tääuʹtid de väʹʒʒli. Ciʹlkk, ciʹlkk, ciʹlkk, ciʹlkk väʒʒ tääuʹt liâ, šäärje.
Ooumaž puõʹđi vuâstta puäʒʒrääidin. Puäʒʒrääidin vuâstta puõʹđi ooumaž, ceälkk što: ”Mâiʹd jååʹđtak ton?” – ”Mon jiõm ni mâiʹd jååʹđet, äiham, čiʹʒiham äärba, äärbaid jååʹđtam. Äiham, čiʹʒiham äärbaid jååʹđtam, mon jiõm ni mâiʹd jååʹđet,” riʹmjj särnn [meälǥžet].
”Kaaupâž muʹnne råånnääld, puõccu. Muʹst no mõõn... äiham, čiʹʒiham äärbaid ooudam.” – ”Mõõk liâ tuʹst?” – ”Äiham, čiʹʒiham äʹrbbteägga liâ,” ceälkk, ”tõid ooudam tuʹnne, tõk liâ muʹst.” – ”Na kâʹl mon råån ooudam tuʹnne, vääʹld råån.” Son vaaʹldi tõn råånas, vaaʹldi ääld, laiʹddjed vaaʹldi ja... ”Koumm peeiʹv da jiõk õõlǥ ǩiččâd täid tieʹǧǧid leša äiham, čiʹʒiham äärbaid. Koumm peeiʹv õõk ... jååʹđted tõid.”
Son vaaʹldi ääldas, laiʹddji, laiʹddji. Kåʹdded õõlǥži di kåʹdded ij vueiʹt. Kåʹdded ij vueiʹt, ij vueiʹt kåʹdded håʹt. ”Äiham, čiʹʒiham, pueʹtted jo äiham, čiʹʒihamiʒʒe, jiõm vueiʹt ni mâiʹd, puõccu kåʹdded jiõm vueiʹt”. Puk, kuʹmpp tiâri, kuʹmpp tiâri a [kaammǥaž] tiâri, ǩeäʹtǩǩ tiâri, puk teäʹrre luzz, pâi kåʹdste ääld.
Teä porškuõʹtte tõn ääld suʹst tõn äiham, čiʹʒiham vuåsttum ääld. ”Uʹvdded håʹt muʹnne čååuja, naa tõzz...
37

uʹvdded muʹnne puõiʹdd kooska siõm puõiʹdd kooska!” Teä väʹʒʒli. Väʹʒʒli, tõn kroopp puk tõn puõccu poʹrre tõk. Mõõni, mõõni tõn puõiʹdes päʹštškuõʹđi tollâd vuâstta, puõiʹdd mâânn cirkk, cirkk, cirkk, cirkk. Åålǥas võʹllai, ij kullu ni mii. Kuätta puätt, kuäʹđest ij... eʹpet ij kullu. Åålǥas võʹllai eʹpet ij kullu ni mii.
Måttam vuâra ko puõʹđi ja kuättses, vuõjj kålgg tõn dââʹst puõiʹdest. Suttli di ǩeädgga ko pačkkal a tõn puõiʹdes, puõiʹdes pačkkal ǩeädgga di čââʹlm puõʹlle. Čââʹlm puõʹlle de... Vuõššân son tõn čååuʹjines leäi mutta tõn juʹn ååʹn jiõm ääʹlj. A čââʹlm puõʹlle de teä son šõõddi čõõʹlmitää. ... Seäkknim [occnja]: nääuʹdes ko donnõõǥǥi de paaʹʒʒi notta.
Vuõʹlji čõõʹlmid ooccâd. Naa rieʹmnnj vuõʹlji čõõʹlmid ooccâd, čââʹlm puõʹlle. Mõõni, suäkka mõõni. ”Suäǥǥaž, suäǥǥaž, uuʹd muʹnne čââlmääd.” – ”Uudčem leša korččai liâ čuuʹt.” – ”Peäʒʒaž, peäʒʒaž, uuʹd muʹnne čââlmääd.” – ”Čââlma leʹčče de pekkai liâ.” – ”Suärvaž, suärvaž, uuʹd muʹnne čââlmääd.” – ”Čââlma leʹčče de kåškkaz liâ.” – ”Leäppaž, leäppaž, uuʹd muʹnne čââlmääd.” – ”Čââlma leʹčče da ruõpssâd liâ, jiõm vueiʹn ni mõõn.” Na tät råʹšnn... ”Rååšnaž, rååšnaž, uuʹd muʹnne čââlmääd.” – ”Muʹst liâ hueʹn čuuʹt čââʹlm, kõnjâlde pâi.”
Naa de suäǥǥže âʹtte mõõni de suäǥǥaž uuʹdi čõõʹlmeez. Teʹl eʹpet mõõni suäǥǥže de sueʹǩǩ uuʹdi čõõʹlmeez. De šõʹdde kuʹrčč-čââlmaž de tõivuiʹm-i jeäʹlškuõʹđi. – Di jiõm tieʹđ teänab, seäkknem kâʹl occnja... Õhtt tõt čåuʹjj vââđđmõš kuâđđji.
38

5. BIEʹSS MAAINÂS
Koumm niõđ vueʹljškuõʹtte muõʹrjid uussâd meäcca, na tok jieʹǧǧi mieʹldd. ... ... Villj lij ... Peʹll lij nõmm. Naa äigg vueʹlǧǧed, što son vuâlgg tij mieʹldd muõʹrjid uussâd. A sij särnna, sij jiâ vääʹld tuu, jiâ vääʹld tuu. Ton vuäǯǯak kuâđđjed, jiâ sij vääʹld.
Son vaaʹldi de son... porrmõõžžid ko piʹjje ni son čaaŋi laauk sizz ... ja vuõʹlji mieʹldd. Jiâ ni koʹst jiâ mainstam, jiâ ni koʹst jiâ mâiʹd rõssääm, ni de sij mâʹnne... Jiõm tieʹđ leʹčče koʹst čeeʹestõõllâm, kaaʹfstõõllâm mâiʹd rõssääm. Mõʹnne di tõn bieʹss-ääʹjj luzz mõʹnne, ool mõʹnne. Nää sij ko... bieʹss äʹjj ceälkk što tõk pueʹtte kueʹss, pueʹtte kueʹss, pueʹtte kueʹss pueʹtte.
Teä suʹst liâ koumm niõđ de [kueʹss] še liâ koumm niõđ. Ja piʹjje vueʹđđed innša, vueʹđđed piʹjje. Koumm niõđ õõutsâjja, nuuʹbbid niõđid... kutt niõđ õõutsâjja puk nääiʹt [palddlõõžži] piʹjje. Täid kueʹssniõđid piʹjje viʹlǧǧes keäʹpprid de jiijjâs niõđid piʹjje čaʹppes keäʹpprid... piiji äʹjj, tõt bieʹss.
De päärnaž tõt... ekka puõʹđi... tõt-a leäi toʹb porrmõš- laauk seʹst åårrmen. Porrmõšlaauk seʹst leäi åårrmen, käggõõđi, mõõni di... vueʹbbeez vuäivva piiji čaʹppes keäʹpprid ja tui niõđi vuäivva piiji viʹlǧǧes keäʹpprid. Päärnaž lij laauk seʹst toʹben. Teä coouni, ceälkk, što son dõõn... åårr toʹb laauk seʹst.
Bieʹss äʹjj käggõõđi... [jõnn ääušin puõʹđi] ǩeäʹst leʹjje viʹlǧǧes keäʹpper [tääiǥ čeäpptest rââst de, koumm niõđ
39

puk nääiʹt. Jiõčč mâânn eʹpet vueʹđđed] mååust. Son mõõni, pâi vueʹbbeez counnli. Son vueʹbbeez counnli, eʹpet puõʹđi põʹrtte ceälkk što: ”Teä käggõõttâd, ååʹn iʹlla kudd. Käggõõttâd, vueʹlǧǧed âlgg.”
Täk niõđ võʹll’je. Tuin koummân niõđâst jeäʹla ni vueiʹv. Vueiʹv liâ čåårast ja sij liâ pâi toʹb kåddjam niõđi luʹnn vueʹđđmen. Pâi laaukâs tääʹvte de uʹrcste. Peellaž tõt nuʹt-i vuõʹlji laauk seʹst. Peellaž tõt nuʹt-i vuõʹlji laauk seʹst. Oiʹǧǧõõđi mååust lauʹǩǩe vai mäʹhtt leežž.
Teä tõʹst âʹtte vuõʹlji de mõõni de... Puätt a ko peivva tõt bieʹss äʹjj, di puk liâ niõđin vueiʹv čuõppum, koumm niõđ di puk vueiʹv liâ čuõppum. Ja kueʹss jeäʹla ni mõõk, kueʹss liâ uʹrcstam. Näʹde son mainsti... Jälsti jälsti di sueʹbbid suâlii, sââʹvǩid suâlii eʹpet tõt ât Peellaž. De vueʹbbeez tõid pravvii tok [domoi]. Puõʹđi de sueʹbbid suâlii bieʹssest di sââʹvǩid suâlii. Nuuʹbb vuâra puõʹđi de rååvv suâlii. Teä bieʹss-äʹjj teä poppõõʹtti suu måttam vuâra, teä kueiʹt vuâra suâleeškuõʹđi. Teä poppõõʹtti bieʹss-äʹjj suu, Peella.
Näʹde ceälkk što: ”Tät âlgg ååʹn ǩeʹtted, Peellaž âlgg ååʹn [vueʹǯǯen] ǩeʹtted, jieʹllmen-i âlgg ǩeʹtted.” Na vuâlgg, son vuâlgg kueʹssid kåččad. ”A äʹǩǩ, ton õõk tõn Peella äʹlǧǧed ǩeʹtted.” Peellaž mõõni, ceälkk: ”Ååʹn puäʹđ de mõõn tok ǩieʹmn sizz.” Son mõõni tok, ni kooi ooʹri ij čaaǥǥ, håʹt kooi ooʹri mâânn. Sitte ceälkk što ”mõõn ton,” tõn jeäʹmää särnn.
Peellaž mõõni tõi ooʹri mõõni, nuuʹbb-i ooʹri mõõni ij [čaaǥǥ] ǩieʹmn sizz, naa. Äkka ceälkk što: ”Mõõn ton
40

tõn ǩieʹmn sizz, čaaǥǥak-a ton jiõk.” Äʹǩǩ mõõni, ceälkk: ”Nääiʹt âlgg mõõnnâd, nääiʹt âlgg mõõnnâd ǩieʹmn sizz.” Son pâi lååʹǩǩ käʹttli špoukk ǩeâmnna. Di äʹǩǩ jooudi ǩieʹmn vuâlla.
Son tõn ääʹǩǩ pihttsid caaʹjji oolâs. Vaaʒʒač, veär ǩeâtt, leäi leäi di nuʹt [kuõʹssid] puuʹti jiânnai bieʹss. Stuäʹl laaddi, laaddi, laaddi di piiji tõn veär. Veär piiji di pävvrââšš son. Måttam vuâra åålǥas liõuti di lueʹšttli vâl njuuʹn ouʹdde, måttam vuâra åålǥas liõuti di urččti, čõʹǩǩii. Naa ceälkk što suʹst ääʹǩǩ lij ǩeâttam.
Son vaaʹldi, son vaaʹldi tõn... Tolljokkreeddast liâ sij... Äʹǩǩ leäi rååvvas põsslam, kåʹllråvv lij, tõn leäi kåʒstam. Tõn son suâlii, roʹttji, sââʹvǩid roʹttji, niõđid kååʹddti di... Jokkriddu mõõni, tolljokkriddu. Aaʹlji bieʹss [leeʹtt] tuejjeed... Ij ko son mõõni nuuʹbb beälla jooǥǥ, ceälkk: ”Čuõpptiǩ-a muu niõđin vueiʹvid?” – ”Čuõpptem.” – ”Vaʹlddiǩ-a muʹst sueʹbbid?” – ”Vaʹlddem.” – ”Vaʹlddiǩ-a muʹst sââʹvǩid?” – ”Vaʹlddem.” – ”Ǩiʹttiǩ-a muʹst ääʹǩǩ?” – ”Ǩiʹttem.” – ”Vaʹlddiǩ-a muʹst rååvv?” – ”Vaʹlddem.”
Ceälkk: ”Na Peellaž lij [tuõdi] tuejjääm tõid aaʹššid puk.” Son älgg [leeʹtt] tuejjeed. Jokkriddu mõõni. [Leeʹtt] mõõni tuejjeed, bieʹss mõõni [leeʹtt] tuejjeed. Son [leeʹtt] tuejjii, tuejjii, ǩeäčč, ooumaž puätt väʒʒ. Tõin [liiʹttin] juʹn ǩirggneškuõʹđi. Na ceälkk što Peellaž pueʹđi jo. Ij tieʹđ, jiõčč ij tieʹđ što Peellaž lij. Ooumaž vääʹʒʒ pueʹđi. Ceälkk ton... ”Leežž-a deʹbe tät [šiõttâl] tät [leʹtt] Peellže.” – ”Mõõn tuejjääk?” ceälkk. – ”Mon tuejjääm Peellže [leeʹtt], Peella õõlǥčem dõnnõõkkâd, puk muʹst piârri hiâvti Peellaž, naa.”
41

Ceälkk: ”Mõõnsââʹst ton tõn [leeʹtt] sizz.” Peellaž mõõni [leeʹtt] sizz, võnstââll, võnstââll. ”Kâʹl tät Peellanallšem ooumaž tääzz ij vâl čaaǥǥ. Ij tääiʹd čaakkâd, jiõm tieʹđ, mutta vuäʹnkaž tõt täidd leeʹd. Mõõn ton!” Puk liâ ruʹvddnääuʹl di puk ǩidd pijjum, ruʹvddnääuʹl. Mõõni, bieʹss mõõni liâššlõõđi ǩeeʹjjmieʹldd [leeʹtt], võnnlõõđi vâl, ǩiõđeez nääiʹt piijjli puk de... Son pâi špåkk ruʹvddnääuʹlivuiʹm skruuvji ǩidd juõʹǩǩ åʹrnn tõn [leeʹtt] ǩidd. Joʹǩǩe oiʹǧǧii tõn bieʹss, na tolljoʹǩǩe. Tõt vuõʹlji tok. Di tõzz-i puuʹđi maainâs.
42

43

 44

Elias Moshnikoff
1. SIIRDČÕÕTTMÕÕŽŽÂST KOIVUST
E: Ja mij tõʹst leeiʹm... puõʹđi saakk mâŋŋa, että âlgg mõõnnâd di mij mõõnim, mutta mon jiõm muuʹšt måkkam aautin mij mõõnim, mutta kâʹl tõt teâđast kueʹrmm- autt lij leämma, ko mij mõõnim tok täʹvvri dõõʹst... Ja mõõnim nuʹtt kookkas ko Koivu. Tõt lij Ruäʹvnjaarǥâst võl čičmlo ǩilomettar vai mii lij vittlo ǩilomettar. Mij mõõnim vuõššân tok... tunbeäʹl pirr leäi tõt, ååʹn-ât särnna tõn nuuʹbb beäʹl dõõt, čuâǥǥas ni...
L: Tunbeäʹl jooǥǥ mâânn.
E: Naa, ij tän ânnʼjõž nelostie, ba tõn nuuʹbb beäʹl, ni toʹben leäi škooul. Mij tok mõõnim vuõššân. Mutta ko toʹbben aʹlǧǧe mâŋŋa tõn škooul, tän nuuʹbb škooulâst... Vuorenkallion škooul leäi tõt dõõt nuuʹbb beäʹlnn jooǥǥ ni tõʹst aʹlǧǧe mâŋŋa tuejjeed tõid... käʹmmid âʹtte kuärrad da kååʹđđed mâid. Tok â ́tte le ́jje... vuõššân dõõzze mõʹnne... Näskk-äkk da Eʹll mõʹnne tok.
L: Di jouddu-ko sij [väinnǩeâdda] tõid tueʹjjeed vai koozz sij raʹjje tõid?
E: Joo, joo sääldtid. Da vaaccid koʹđđe, koʹst leäi tõt suõrmm, õhtt õõlǥi nåkam... pääččamsuõrmm. Mâŋŋa
45

mõõni mõõni että... kollʼji no... mâŋŋa että... jeäʹnn-han še lij ni... Mij še mõõnim, muäna jieʹnnin da Pekka ... Jounn iʹlleäm, mij kooumâs-i leeiʹm. Mõõnim ja Maʹrnn- ääkkaž piârrjinez mõõni tok sâjja. Mäʹrjj da tõk ko jie vissiin tuejjääm tõid kaamâstuejaid ni mâiʹd.
L: Di koʹst tõid kammâz? Leʹjje-ko seeʹst mieʹldd vai koʹst vuåǯǯu?
E: Ij-ǥo tõid vuåǯǯu, koʹst leʹžže pohttam tõid. Tõid-han kâʹl vuåǯǯu tääiʹben, juõʹǩǩsââʹjest-han tõk kammâz leʹjje.
L: Di kååʹddǩid kuärra?
E: Kååʹddǩid kuårru, joo. Jõnn kååʹddǩid õʹlǧǧe kuärrad. Måttam preäma tueʹlljest kuärste tõid nåkam käʹmmid. Tõõi ool kook tääi ânnʼjõž... A ceäʹlǩǩep tõõi sääldatkäʹmmi, tõõi ool vuäǯǯ njeʹʒsted tõt dõõn... nåkam jõnn käʹmme, teâtt mõin nueʹrin vai mõin leežž pââibeäʹlnn čõnnstum. Jiõm vueiʹt muʹštted, ko čiččâm ekksaž leʹjjem.
L: Di tuäna Pekkain pâi leäʹped tõʹst mieʹldd ääkkast? E: Mij leeiʹm, mij-han puk-i siiʹrdim tok.
L: Jaa, sij nuʹtt-i jälste da kuärra tõid.
E: Toʹb-han leʹjje jiânnʼjõs tõk, kook jälste toʹbben ja kuårru dõõʹst. Toʹb leʹjje kaamâsnjeäʹsǩǩjen Piâtt Huâttaraž leäi da Meekkâl Oʹnddri, ja leäi võl kuälmad, ǩii leežž leäm, ååum vai leäi-go tõt neezzan. Neezzan-han jie ǩiõrgg-
46

nam. Tõin leäi nuʹtt ǩiirâs tõid käʹmmid kuärrad. Tueʹlää ko alttee ni jeäʹǩǩää mâʹŋŋed, eman mâŋŋa što ij teänab õõlǥ, kopččle tõn. Päärna teâđast, tõin leʹjje måttmin päärna, tok âʹlǧǧe vuäʹđstõõvvâd, ni tuâi dõõk feʹrttje looppted. Tueʹlää eʹpet ääiʹjeld miʹjjid čiõʹhčče pââjas.
L: No mäʹhtt poorrâmvueʹǩǩ leäi toʹben? Õõlǥi-go võl jiõčč tõʹst veäraid raajjâd vai leäi-go kook puʹhtte?
E: Ij, toʹbben leäi... muu moštt lij nåkam, että toʹbben leäi kokk, tõt kååʹtt leäi škooulkokk. Tõt raaji toʹbben õʹhttešt peivva, ko tõt raaji tõid veäraid teʹl kõskkpeeiʹv poodd. Tueʹlää vuõššân leʹjje juâkksast čee ja kaaʹff ǩiʹtte ja mâŋŋa jeäʹǩǩää mâiʹd, mâiʹd koʹst. Da måttam raʹjje veäraid toʹbben. Jõnn-han tõt leäi tõt dõõt koʹst tõk vuåǯǯu raajjâd.
L: Di mõõn kuuʹǩǩ tij leeiʹd tõʹst Koivust ennenku vuõʹljid? E: Mij leeiʹm toʹbben... ko moštt lij što mij vuõʹljim nuʹtt
neäʹttel ouddâl, ååʹn ât ceäʹlǩǩe, vappu. L: Jaa, ǩiđđ juʹn leäi.
2. MAACCIM MÅÅUST TÂÂVAS
E: Joo, ǩeâđđa. Leäi-go tõt mââimõs peiʹvv [pâʹzzlâšttam- mään] gu dõõt väinn puuʹđi. Ni tõk mâŋŋa leʹjje. Ja mij ât kueʹrmmaautivuiʹm mõõnim, Njeäʹllma mõõnim, kuâđđjim.
47

L: Jaa, tij mååust pueʹđid Njeäʹllma.
E: Joo, Njeäʹllma puõʹđim mååust da tõʹst leäi eʹčč- källsaž leäi vuâstta toʹbben väʹlddmen miʹjjid. Son leäi võnnsivuiʹm puättam. Da jiõm muuʹšt, ǩii võl leäi toʹbben. Leäi tõt, dõõt nuʹbb ooumaž leäi. Leäi-go son Piâtt Huâttaraž vai kååʹtt tõin leežž leäm. Tõin leäi... võnnsid puʹhtte tän beälla.
Ja Vuâskjääuʹr še vuäǯǯai suukkâd, ko tõk laiʹnnʼje tõn põõrt võnnsid, että tõid täʹvvrid vuäǯǯai ja siõm dõid [päärnaid] tok. Vuõrâsoummu-han kâʹl vaʹʒʒe ... tõn kuâŋŋa jääuʹr [reeddaid]. Tõt-han iʹlla, Vuâskjäuʹrr iʹlleäm ko nåkam kueʹhtt ǩilomettar, väjja kueʹhtt ǩilomettar kuʹǩǩ.
L: No koon åʹrnn tõk ääʹjjiʒʒe tõin čiõkkreesvuiʹm leʹjje ko tij evakkost leeiʹd?
E: No čiõkkrest leäi dõõʹst ni... mâŋŋa ât tõk puõʹtte tiiʹǩ Väʹččra.
L: Jaa, sij tääiʹb leʹjje.
E. Väʹččer ääid dõõʹst leʹjje. Eʹčč ât mainsti, sij Väʹččer dõõzze puõʹtte ja tõʹst leʹjje mutta tõt ruõšš tõʹst čuuʹt tõk... jarplaan ... paaččle tõid oummid, tõʹst dõõzze ni sij puʹhtte tiiʹǩ-aa Rautaperäjääuʹr tänbeälla. Ååʹn âʹtte tät- aa tuõddâr dõõzze. Tääzz-aa puʹhtte, tääzz Jalo ja tõzz. Jiijj jälste Porsanger uʹcc põõrtâst.
L: Täʹst Piera pääiʹǩest vai? 48

E: No joo, tõn vuäʹmm pääiʹǩest. Tõʹst leäi tõt põrtt.
L: No vuõǯǯu-go tääiʹb leeʹd rääuhast?
E: Joo, tääiʹb kâʹl ij, mutta Väʹččrest jie vuäǯǯam, tääiʹb kâʹl leʹjje rääuhast. Tät leäi nåkam päiʹǩǩ, että jie...
L: Tij mâŋŋa mååust mõõnid tõk jiiʹjjed päikka tõʹst?
E: Mij mõõnim mååust jiiʹjjen päikka. Ja teâđast mõõnim, õõlǥči juõʹǩǩ sâjja ǩiõrggned dõõzze, piirâs ǩiččâd. No Ǩiurrâl-äʹjj ceälkk miʹjjid: ”Päärna, mij vueʹlǧǧep ååʹn muõrid kaggâd toʹben.” Mij että: ”Muõr, nääiʹt lie jiânnai muõr.” – ”Ij-ǥo mij jeäʹp tõid pueʹld. Mij vueʹlǧǧep jiiʹjjen muõrid raajjâd tok.”
Mij âʹtte suuǥǥim tõn dõõn [rââst jääuʹr]. Da tõt leäi tõn põõrtâst tunbeäʹlnn uʹcc njaarǥâž leäi. Tõn âʹtte suuǥǥim [vaaʹʒʒim] tok pâʹjjel... Da Ǩiurrâl-äʹjj lij nuʹtt läʹšǩǩ tõid muõrid noorrâd. Ko ij ba vaikka tuuʹđ jeänab. ”Täʹltte võl lij vuõššân, de mâŋŋa ij-go noorrâd. Noorrâd tuäna Piâttin. Noorrâd, mon tääbbkõõžžam täʹst.”
L: Suʹst leʹjje ruâkk teâđast.
E: Mij âʹtte: ”Kâʹl mij vueʹlǧǧep meädda, ko äʹjj ij viižž tuejjeed.” Äʹjj ceälkk: ”No jeäʹp mij vueʹlj vuõʹstte, vueʹrddep. Kâʹl tõk kåčča miʹjjid.” Mõõni, mõõni. Eʹll njarggǩeeʹjjest pâi čuârvv: ”Pueʹtted tiiʹǩ, pueʹtted ååʹn!” No mij âʹtte mõõnnâp. Mõõnnâp tõʹst põʹrtte, mõõnnâp ni meeʹst Jounn lij šõddâm. Tõn diõtt-i lij leämma miʹjjid meädda piijjâm.
49

L: Mon että suʹst leʹjje mõõk-ne ruõkkum tok njaʹrǧǧe.
E: Jeäʹleäm ni mõõk, ko son teâđast vuõʹlji, son vuõʹlji mijvuiʹm, mij-han jeäʹp õhttu maažžče. Kuâŋŋa jääuʹr pâi pueʹttep. Son lij čâʹlmmen, että ij, noorrâp võl tõid. De tõk pâi šuurmõs dõõn vissiin mâŋŋa viʹǯǯe tõk. Tõk mij noorrâm ååuʹs tok-i kuâđđje, tõk õinn võl lie toʹbben.
L: Di mii leäi eeʹǩǩ, ko Jounn šõõddi?
E: No tõt leäi nelljlo, dohatååuʹcčueʹđnelljlo. Suʹst lij
ǩeeʹrjin ... koummlååǥǥad peeiʹv ... viiđad mään.
L: Teʹl âʹtte leäʹped mõõnnâm.
E: Joo, teʹl leäʹp mõõnnâm mååust. Håʹt ǩii älgg mäʹhtt [jeeʹresnalla mainsted], mij kumminkin teʹl leäʹp mõõnnâm, ko Jounn šõõddi. Tõt kuâđđji nuʹtt miõʹlle.
L: Di koon põʹrtte son šõõddi Jounn?
E: Õužžjääuʹr põrtte.
L: Da toʹb, mõõn kuuʹǩǩ vuäǯǯaid leeʹd toʹben, sitten ku tok mõõnid ni?
E: No mij-ât tok mõõnim. Mâŋŋa čâhčča mij Lubblid mõõnim. Toʹbben leeiʹm, tõt leäi čõhččpõrtt tõt Lubbli põrtt. Toʹbben [rosttov]mannu, koon leežž poodd ni mõõnim siʹjdde. Teʹl ât teâđast [rosttov] prääʹzniǩ ko äʹlǧǧe ni siõmmna ooudbeäʹlaka teâđast mõõnim tok siʹjdde.
50

L: Toʹb eʹpet puk kaaunõõđid?
E: Joo, puk kaaunõʹtte da toʹben eʹpet meädda vueʹlǧǧed, ni tõt leäi še teʹl mââimõs šõõŋivuiʹm vuõʹljim meädda toʹben. Võl piâzzi, ouddâl ko tõk såuʹll[jååđõõǥǥ] aʹlǧǧe.
L: Na leʹjje-go tij põõrtid likktõõllâm vooʹps-kaan, vai nuʹtt-i leʹjje mäʹhtt tij leeiʹd kuâđđam?
E: Joo, nuʹtt-i leʹjje. Jeäʹleäm, jeäʹleäm likktõõllâm ni mäʹhtt, mutta tõid-han pommte, tõn siid. Ruõššlaž kõõččti poommid ni škooul leäi mõõnnâm. Tõt leäi puâllam. Tõõzz aivan lij leämma dõõzze kõččâm tõt pomm ja sitten Dåårfee põrtt leäi, tõt še leäi puâllam.
L: Raʹjje-go ođđ škooul tok?
E: Jie raajjâm. Iʹllep-källsa põõrt čiõkk leäi meädda. Källsaž ceälkk: ”Puäst oummust tõn muårrjiǩ põõrt, mon- han kâʹl tän raajjlam.” Na suʹst-han leäi, Jäʹǩǩmaž da Åntškaž leʹjje ni tõk-han raajjle. Ij mõõnnâm kuʹǩǩ äiʹǧǧ, ko leäi põrtt. Siõmmna ooudbeäʹlaka tõk aʹlǧǧe, di tõk põõrt-han leʹjje tiud kuâras põõrt, sij-han nuuʹbb, jeeʹres põõrtâst jälste tõn pââi, ko tõn tivvu.
L: Viârrle ođđ.
E: Joo, son-han tõid viârrli, viârrli. Mâŋŋa tõid pâi dõõzze
peejj.
L: Kõškkii vai mäʹhtt son piiji tõid, [avi vooʹps] ođđ hiirsid raaji?
51

E: Joo, pieʹcchiirs, jiõm mon tieʹđ vai leʹjje-a suäʹrvvhiirs, säʹtte leeʹd. Mutta son-han tõid... čiõkk tõid teâđast raʹjje vuõššân. Ja õhtt mâŋŋa sälvv tõid, meätt ni... moččânji leäi piijjâm nuʹtt...
L: Äʹhššoummu võl jiijj.
E: Niin joo. Iʹllep-källsaž-han kâʹl leäi äʹhššooumaž.
L: Mäʹhtt teeʹst jeällmõš mâŋŋa juätkkjõõvi toʹben, ko Jounn leäi šõddâm?
E: A mij tõn ǩeäʹzz leeiʹm toʹbben ja teâđast kueʹl šiiʹlim nueʹttin. Teʹl leäi tõt nueʹtthåmm ja čâhčča mij mõõnim, teʹl ouddâl rosttov mõõnee Suõʹnnʼjelsiʹjdde. Toʹben âʹte leeiʹm tõn tääʹlv. Ja ǩiđđ leäi jo kuʹǩǩen, ko nuʹtt såuʹllpoodd vuõʹljim toʹben. Puõʹđim vuõššân tok Lubbli ǩeâdda, põʹrtte. Tõʹst mij leeiʹm, tõʹst mij leeiʹm tõn ǩiiđ ja ǩieʹss[mannust]...
Mutta tõt leäi siõm nåkam kåʹšǩǩ luubbâl, tõʹst iʹlleäm mii-kaan kueʹlljäuʹrr. Ni vuõʹljim tok, mõõnim ǩeässa laaukin, võnnsivuiʹm vuäǯǯai suukkâd kuuʹǩǩ määʹtǩ. Nåkam leäi pieʹllneʹb ǩilomettar Õužžjäurra, dõõtt kõskk tõt jääuʹr. Tõn âʹtte mij vaaʹʒʒim da toʹben mâŋŋa leʹjje võnnâz da eʹpet suuǥǥim tok.
L: Mäʹhtt lie tõid põõrtid nåkam uʹcc lubblai riddu teʹl raajjâm?
E: No tõk uʹcc lubbla riddu leʹjje tõn diõtt leʹjje rajjum, ko leʹjje puäʒʒjeäll dõõn kõskk dõõzze. Tõt leäi
52

puäʒʒ[hååid] diõtt pueʹrab päiʹǩǩ leäi tok lubblin dõõt... ja tut-âs leäi ǩeässa teʹl ko jie puõccu leäkku. Tõn diõtt leäi, nåkam pääiʹǩ leʹjje, tõk siõm põõrte ât lie håʹt koʹst toʹben Suõʹnnʼjelsiidâst lie leämma. Tõk lie tõn diõtt rajjum måttam nuʹtt-aa.
L: Ja ooumaž-han teʹl puõcci mieʹldd jieʹli tõn, mäʹhtt pirr eeʹjjest leʹjje tõk koon årra õõlǥi mõõnnâd. Ǩeâđđa leʹjje koʹst leʹjje. Vueʹzzid šõddee ja...
E: Niin ja koʹst lij vuäʹnkab jååʹtted. Cieʹlǩǩep nääiʹt, että tõk âʹtte leʹjje miâlggâd šuur jääuʹr. Tõk ko nuʹtt-aa koumm, nellj ǩilomettar kook lie jääuʹr. Jos nuuʹbb beälla jääuʹr ja tõt kâlmm, ni tõt-han lij mäŋgg ǩilomettar pirr väʹʒʒed. Kuʹǩǩ lij väʹʒʒed pirr, te ́l ko jåått â ́tte porrmõõžž diõtt, mutta toʹben âʹtte ko lij nåkam dõõt ni teʹl čõhčč dõõzze tõid pâi toʹbben-i leʹjje. Tõk kuõʹđđe tõn täʹlvvkuäiv tõõzz, jeäʹleäm tõʹst tõõi põõrti ââlda, tõõi dõõn... tõk leʹjje čõhčč da ǩiđđ dõõzze kuõđđum tok, määdd...
L: Na mâŋŋa, koon årra mâŋŋa tõʹst vuõʹlǧǧe?
E: Mij dõõʹst leeiʹm ni tät ât väinn eʹpet šõõddi, tät nuʹbb väinn, nelljloõhtt vai mii leäi tõt. Ni mij-han jeäʹp piâssâm tok Suõʹnnʼjelsiʹjdde teʹl. Ja õõuti nuʹtt-aa jie vuäǯǯam leeʹd mäŋgg piârri ni mij mõõnim Riuʹǧǧjäurra.
Piâtt Huâttra täʹlvvpäiʹǩǩ leäi, tok mõõnim tõn loppääiǥas da dõõzze, toʹben leeiʹm nuʹtt kuuʹǩǩ, ko eman puõccivuiʹm puõʹđim meädda tok eʹpet tõzz Õužžjääuʹr põʹrtte.
53

L: Tõt leäi mââimõs vuâra, ko toʹb puõʹđid seerdâl? Jie-han mâŋŋa dõʹst jeällam teänab toʹben?
E: No joo, mutta mij puõʹđim toʹben tõzz mååust Õužž- jäurra. Tõt leäi võl nelljlokueʹhtt vai nelljokoumm. Ni mij toʹben... mâŋŋa dõʹst mij vuõʹljim toʹbben nelljlokoumm ǩeässa. Johnnõõzz mâŋŋa, tai tõn johnnõõzz poodd vuõʹljim. Eeunka Huâttar puõʹđi... toʹb Njahccjääu ́rest puõ ́tte... Tõk tiõʹtte, saaǥǥ leʹjje, että puäʹtte. Meeʹst- ki leʹjje... võnnâz leʹjje puk vikkum tok nuuʹbb ǩeäčča jääuʹr, että täʹvvreez da tõk siõm dõõʹǩǩ leʹjje tiud... vuäǯǯa suukkâd tõn jääuʹr dõõzze.
Tõʹst ât mij mâŋŋa, ko tõʹst tõk puõʹtte, ni jueʹtǩim. Leʹjje tõk vissiin õõut peeiʹv vai mõõn leʹžže leämma tõʹst. Kâʹl tõk leʹjje, ko tõk täʹvvreez måtam kuõʹdde tok dõõzze, Pulʒʒjäuʹrr leäi tõt. Ânnʼjõž âʹtte ǩeeʹjj pâʹjjel mâânn tät raajj. Tõõzz-ât, tõõzz viʹǩǩe tõn Piâtt Huâttra šillju tõid täʹvvrid. Määŋg vuâra jieʹlle viikkmen.
Tõʹst gu tõt mij mõõnim, ni teʹl ât aʹlǧǧe tok ât... mâŋŋa mõõnim pâʹjjel, ni Sõužžjääuʹr räjja kueʹdded tõid täʹvvrid. Tõt leäi nåkam pieʹllneʹb ǩilomettar mäʹtǩǩ, tõid täʹvvrid kuõʹdde. Tõʹst âʹt mõõnim mâŋŋa di Njeäʹllma mõõnim. Täʹvver tok-i kuâđđje mii leežž leäm suâläiʹtt leäi toʹben.
L: Leäi-go tõt, ǩeän äiʹtt leäi?
E: Uula vissiin nåkam dõõt, äiʹtt leäi. Ceälkk, tok kueʹđđed. Toʹb ij ni ǩii [likktõõl], gu tõt võõnâs iʹlla da tõt ij kueʹst ni koozz ni.
54

L: Nåkam, leäi-go njõlläiʹtt?
E: Nåkam, iʹlleäm ko [siõmmna] kååʹpp dõõzze, mâte, mâte läʹddlaž tõn ât korsu, tõnnalla. Tõt nåkam peiʹttäiʹtt rajjum... Njeäʹllma ât mõõnim ni dõõʹst leʹjje täk kueʹhtt Huâttar vuõʹlǧǧe tok, Kosattiojaan mõʹnne...
Ja miʹjjid eʹčč-källsaž jällõõčči toʹben Guttorm Ailist, että tõt dõõt põrtt, vuäǯǯap-a. ”Joo tok vuäʹǯǯveʹted mõõnnâd jälsted.” Tõt Lapin Pirtti leäi toʹb viõr vueʹlnn.
L: Di mõõn kuuʹǩǩ tõʹst leeiʹd?
E: Tõʹst-ât mij leeiʹm, tõʹst leeiʹm ... puõccivuiʹm aaʹlji piâssâd ni eʹpet eʹčč-källsaž miʹjjid viiǯǯi. Tõt leäi nelljlokoumm čõhčč võl, ni mõõnim tok Uulaiʹʒʒi täʹlvvpäikka. Tõt leäi Maʒasjääuʹr ǩeäin âʹlnn, Njeäʹllem- Maʒasjääuʹr ǩeäin âʹlnn tõt päiʹǩǩ. Toʹben âʹtte mij leeiʹm tõn tääʹlv. Ǩeâđđa puõʹđim meädda toʹbben.
3. VÄʹSǨǨ-EČČAN PEÄSS TUÕJJU DA ÄLGG RAAJJÂD PÕÕRT 1943
De ǩeâđđa ko mij puõʹđim meädda, da vuõššân leeiʹm tõʹst siõmmna ääiʹj, tõʹst Lahdenmäen dõõʹst. Eʹčč jeäl- lõõčči toʹbben Preedlund åʹrnn kõõččlemen, että lij-a tuejjpäiʹǩǩ. Tõt ceälkk: ”Joo, mon taarbšam kâʹl oummu. Mâiʹd ton silttääk?” No son-han säärnai mâiʹd-ne. Meäʹcc- ooumaž mâiʹd siõlǥat. Ij âʹtte tõt jiânnai teâđast siõlǥât, pâi lij mieʹccest.
55

Son-ât mõõni mâŋŋa tõʹst, että koozz son põõrt [vuäǯǯ raajjâd]? Ij koʹst-kaan. Koistisen källsaž kuuli, ceälkk: ”Ton Väʹsǩǩ kuulak, ton vuäǯǯak tõzz-aa muu jânnma raajjâd põõrt, tõʹst. Son tõn diõtt tuu väldd, ko son teâtt, että tuʹst lie neezzan, kook lie leäm... teeʹst lie kuuzz leäm. Tõk silttee pââččad, pââččad ja hoiʹddjed kuuzzid. Teʹl mij piâssâp, muäna ääkkainan piâssâp kuäʹss koozz vueʹlǧǧed, että tõid kuuzzid hoiʹddjeʹped, leâʹša tõn mieʹlǩ vuäǯǯveʹted jiõcceed.”
L: Teʹl ko pâčča.
E: Ceälkk: ”Joo, kâʹl tõn tuej”. No son âʹtte tõzz tuõjju mõõni mâŋŋa ja vuõššân vueʹsti tõid plaankid da tõid. Na tõʹst teâđast muäna Piâtt-braattin še teâđast leäʹp, veäʹččrin mâiʹd tääkkap. Na son âʹtte jieʹli, vuõššân luuʹdid vueʹsti.
Preedlund eʹpet peätt, ceälkk: ”Ton jeäʹl vueʹst luuʹdid! Ij tuʹst nuʹtt ǩiirâs leäkku. Ååʹn lij nääiʹt ǩieʹss dõõt, että piʹrǧǧeeʹped tõn. Ton vääʹld nuʹtt että täʹst vuäǯǯak väʹldded teʹmmet dõõded, ko ton kuåsttääk õhttân vuârast kueʹdded, teʹmmet luʹvdded vuäǯǯak väʹldded. Tõk jiâ taarbâž mäʹhssed, tõk lie sakssla mähssam tõid luuʹdid. Mutta jos ton heäppšin viiǥǥak, tõk âʹlǧǧe mäʹhssed.”
No eʹčč âʹtte: ”No jiõm mon-han kuâddam tõid.” Son pâi tõid plaankid vueʹsti ât tõʹst. Ni tõid âʹtte dõõzze, ni tõt sõrgg-han tõk. Son-ât puuʹti kutt luuʹd vuõššân, ko puõʹđi poorrâmčiâss, kutt luuʹd ja jeäʹǩǩes dõõzze eʹpet kutt luuʹd. Kuuđ tuum luuʹdid, tõid puuʹti ât toʹbben.
56

Mij-han tääǥǥain tõid sõrgg toʹbben tõid luuʹdid dõõzze. Ålggseeiʹn ko vuõššân vuäǯǯai, ni mâŋŋa-han siiʹsǩbuž seiʹnn leäi pueʹrr [raajjâd]. Ja [muuʹldid] ... tõid kâʹl vuäǯǯai heäppšin eʹčč. Tai jiõm muuʹšt, ij-han eʹčč jiõčč heäppšin dõnõõkkâm [pohttam]. Toʹb-han leʹjje tõk källsa ni tõk puʹhtte tõzz. Tõid kuäivaim tõid da tok seeiʹni kõʹsǩǩe. Viiđ tuum seiʹnn leäi tõt.
Tõk âʹtte tõn mieʹldd dõõzze, ko sa, sa tiudškuõʹđi. De eman tõid lopp tõid [luuʹdid] taaǥǥaim tok pââjas ja aaʹljim laaǥǥ pääiʹǩ dõnõõkkâd. Šââʹld mââimõõzzâst, tõn šââʹld raajim. Tõt leäi vuõššân, pâi luuʹd leʹjje rajjum da tok vuâlla tõt dõõk... ij-han juõʹǩǩsâjja leiggam, ko pââiåʹrnn-han tõt kõõlmâs puõʹđi.
Di mij raajim tõn põõrte, mutta jeäʹp-han mij kuuʹǩǩ tõʹst ǩiõrggnam jälsted. Nelljlonellj čâhčča juʹn õõlǥi vueʹlǧǧed meädda. Čõhččmään leäi, ko mij vuõʹljim toʹben.
L: Di mõõn jõnn piâr teeʹst leäi, teʹl ko jälstid tõn põõrtâst?
E: No mij âʹtte leeiʹm eʹčč-källsaž, jeäʹnn ja Eʹll da Piâtt- braatt da mon da Jounn, että teʹmmet leeiʹm. Ja teʹl ko Semm jieʹli lomalla, teʹl-han son puõʹđi. Son õʹhttešt ǩiõrggni jieʹlled, tõn õõut ǩeeʹrd.
L: Sij leʹjje väinnhååmmast?
E: Väinnhååmmast leʹjje, joo, toʹb Ääʹcclemest leäi.
57

L: No mäʹhtt mâŋŋa tõʹst jooudaid vueʹlǧǧed? Tõt ǩiimpuž nuʹtt-i paaʹʒʒi tok?
E: Ǩiimpuž nuʹtt-i paaʹʒʒi, mutta tõn nääʹlel leäi. No eʹčč leäi vuästtam nåkmaa [ǩiuggân]. Mooštam tõn hââʹdd võl ko koummdohat leäi, maauʹsi. Taka-Lappist vueʹsti tõn. No tõt-ât ... vueʹlǧǧep meädda. No mij reäiʹj aaʹljim kuäivvad tõzz. Reäiʹj kuäivaim tõzz da tõn ǩiuggân piijim tok räigga da vuõddsid ool. Eman âʹtte mâŋŋa leäi, što mââđen mij tok, nuʹtt tuejjiim. Tõk-han leʹjje välddam ruõšš, no miinaharavain-han tõid...
L: Kaunnâm.
E: Kauʹnne-han tõn ruʹvddǩiuggân. De tõt leäi õlggâm tõt šâʹldd väʹldded meädda di tok kuäivvad da tõn ool piijjâd. Tõt leäi pueʹlled, tõt-âs iʹlleʹjje tõt ǩiuggân pueʹlled, pâi leäi dõõt ...
L: Joo pâi ǩiimpuž.
E: Niin mutta ij-han tõt pärnuška, mäʹhtt son iʹlla hoʹhssjam
tõn ja ǩii-kaan jeeʹres iʹlla hoʹhssjam.
L: Jospa son ij åskkam, että tõn puäʹldde, tõid uʹcc põõrtid. E: Niin että mij pueʹttep mâŋŋa mååust.
L: Naa, mååust pueʹttveʹted.
E: Mij pâi jieʹllep, pâi saksslaid vuejjlâʹttep.
58

L: Pâi ǩiuggân kagstep mååust.
E: Joo.
L: Di mâŋŋa vuõʹljid tok. Koon årra tõʹst vuõʹljid, teʹl ko põõrt paʹcce?
E: Mij mõõnim Kalajoʹǩǩe.
4. VÄINN POOTT DA VUEʹLǦǦEP MÅÅUST TÂÂVAS
L: Di mäʹhtt mâŋŋa toʹb mååust vuõʹljid tiiʹǩ jååʹtted, ko tõt väinn puuʹđi?
E: Tõt leäi juʹn... nelljlovitt-han tõt leäi juʹn tõt eeʹǩǩ, ǥu čâhčča mij vuõʹljim toʹbben, čõhččmään vai mij leežž leäm. Vuõššân leäi siõmmna ääibõž leäi õlggâm vueʹlǧǧed, mutta mâŋŋa jie kumminkaan dõnõõkkâm... Mâŋŋa cieʹlǩǩe: “Kâʹl tij leeiʹd õlggâd mõõnnâd škoouʹle.” Mäʹhtt tõt mâânn, ko dõõt õõlǥči vueʹlǧǧed ja ij kumminkaan piâzz vueʹlǧǧed. Mâŋŋa ât mij puõʹđim dõõzze. Mij vuõššân puõʹđim junain Ruäʹvnjaʹrǧǧe. Ruäʹvnjaarǥâst leeiʹm, guuʹlj’jim kueʹhtt peeiʹv.
L: Tät leäi puk puâlltum Ruäʹvnjargg, ko puõʹđid?
E: Joo. Mâŋŋa leʹjje nåkam parakki pâi mõõk, tuejjoummi parakki mâiʹd, toʹben leeiʹm kueʹhtt peeiʹv leeiʹm di teä puõʹđi autt eman miʹjjid viǯǯâd.
59

L: Di Ruäʹvnjaarǥâst puõʹđiđ koon årra mâŋŋa, puõʹđid-a vuõiʹǧǧest Ivaloon vai?
E: Mij kuâđđjim Palkisojalle.
L: Jaa, tõʹst leeiʹd vuõššân.
E: Joo, tõʹst leeiʹm, vuõššân mij tõʹst jälstim toʹb Tammijääuʹrest.
L: Joo, tõk mâŋŋa dõʹst leʹjje tõk zavoʹdǩeâmp leʹjje toʹben.
E: Tõt leäi tõt kueʹtt leäi nåkam jõnn kueʹtt rajjum tok. Ǩiurrâl-äʹjj leäi da ǩii... leäi vissiin eʹčč leämma toʹben, raʹjje tõn jõnn kuäʹđ. Leʹjje raajjâm ni mij tõʹst jälstim. Mutta kueʹllpääiʹǩ leʹjje hueʹn tõk jääuʹr. Åʹhnas Ååʹllest leäi siõm põõrtâž tõʹst. Dõõʹst son jälsti piârrjines še ni. Mij âʹtte mâŋŋa vuõʹljim... mõõnim Aʹrttjäurra.
L: Tok mieʹcci čõõʹđ-i mõõnid Aʹrttjäurra?
E: Mieʹcci čõõđ, joo. Tõt-ât dõõzze Kättjäurra vuõššân da
tõʹst Koʹlmisjäurra da tõʹst Aʹrttjäurra.
L: Joo, tõʹst-ât Koʹlmisjääuʹrest-kin saaʹmin leʹjje tõk, Fofonoovin ǩiimpu leʹjje.
E: Teʹl iʹlleäm ko Mäšš leäi pâi. Jokknjeeʹšǩest tõt põrtt lij, mutta tõt-kaan ij vuäǯǯam laaǥǥ tõzz ool. Tõt lââǥǥtää håʹt-i õinn võl nuʹtt-i leežž. De mâŋŋa ât puõʹtte, Riiǥǥu päärna puõʹtte tõzz nuuʹbb beälla jooǥǥ. Tõt lij kuulemma õinn võl lij ceäggad tõt.
60

L: Meäʹcchalltõõzzâst lij. ... Ǩeâmppân.
E: Joo. Ja nuuʹbb beäʹlnn toʹb leäi, ceäʹlǩǩep nuʹtt tõn jooǥǥâst muäʹdd čueʹđ mettar leäi, Iʹllep-källsaž da Jäʹǩǩmaž jälste toʹben.
L: No tij-âs mõõnid tok Aʹrttjäurra da tok ođđ põõrt raajid.
E: Tok põõrt raʹjje, luuʹdivuiʹm võl. Mõnt jie, nåkam muõrrmeäʹcc leäi ko ool veerr ja tuejjoummu jiijj leʹjje, ni mõnt jie hiirsâst viârstam!
L: Sij tõid sakssla parakkid puʹrǧǧee vai koʹst luuʹdid?
E: Joo, tõid puʹrǧǧee ja tõid torakkaid võl viʹǩǩe. No tõõi
luuʹdi mieʹldd čaaŋŋâm.
L: Tõk mâiʹd puõʹtte?
E: Puõʹtte mieʹldd. Tõin kueʹrmin pâi vuõjju.
L: No mäʹhtt tij piʹrǧǧiid tõõivuiʹm?
E: No tõõi kååiraivuiʹm kâʹl leäi hueʹnn piʹrǧǧeed.
L: Sääuʹnest siõmmna vuäǯǯai mâŋŋa tõid meädda.
E: Ja toʹben âʹtte vuõʹljim, puõʹđim Näŋŋjäurra. Mij puõʹđim Valkealahteen. Tõʹst leeiʹm nuʹtt kuuʹǩǩ ko tiiʹǩ vuõʹljim.
61

5. SIIRDČÕÕĐIM ČEʹVETJÄURRA
L: Di mäʹhtt sitten Čeʹvetjäurra? Mii eeʹǩǩ leäi ko puõʹđid tiiʹǩ?
E: Mij puõʹđim Čeʹvetjäurra. Vuõššân-ât toʹben-ât vuõʹljim. Mij neäʹttel vissiin jooʹđim. Tõʹst leeiʹm... Akujääuʹrest leeiʹm kâʹl, tääidaim leeʹd koumm innâd tõin põõrtin dõõt leʹjje. Ni puõʹđim âʹtte Njeʹǯǯjäurra.
Njeʹǯǯjääuʹrest tõt Ååʹsǩ põrtt leäi ja dõõt, mutta tääiʹb dõõn põrtt, Ǩiurrâl põrtt iʹlleäm. Tõn eman tõn ǩeäʹzz aʹlǧǧe tuejjeed. Tõʹst âʹtte vuõššân tõt telttain ko leeiʹm, puõʹđim dõõzze, tääzz Ååntaž Paavvâliʹʒʒe tõn põʹrtte. Tõʹst leeiʹm... mäŋgg innâd leeiʹm, ouddâl ko tiiʹǩ âʹtte puõccivuiʹm jååʹđte.
L: Täʹlvv leäi teʹl?
E: Täʹlvv joo. Ni mij âʹtte toʹbben vuõʹljim teʹl ja Saammâl leäi, tõt Laulaja-Saammâl meeʹst [jååʹđteejen], mutta nuʹtt leʹjje levvjam jieʹrj, ko pâi käʹrjstâʹtted âlgg.
L: Tõn Saammâl jieʹrj ko tõk leʹjje?
E: Joo, no ǥu tä ́vvrid vuejjam, [ǩeeʹjjmieʹldd] tääʹlv lij
vuejjam ni tõk-han kâʹl lie levvjam.
L: Joo, jie vuäittam teänab ni vuäkkad.
E: Jie, jie vuäittam. Son tõid täʹvvrid ǩieʹzzti, muđoi-ki täʹvvrid teâđast toʹb ǩieʹzzti. Heäppaž leʹjje occanj.
62

L: Joko teeʹst tät põrtt leäi täʹst vaalmâš, ko puõʹđid?
E: Joo leäi. Joo mij Rautaperäjääuʹrest Porsanger põõrtâst leeiʹm iinn puäʹđeest. Saitajääuʹrest vuõʹljim tueʹlää ni tõn peeiʹv jooʹđim ât tõn räjja.
L: Tõn kõõsk.
E: Tõn kõõsk. Näʹde nuʹbb peeiʹv-ât tiiʹǩ. Tõt leäi jeäʹǩǩespeiʹvv, ko mij tõzz-a sääuʹn dõõzze. Saammâl ceälkk: ”Tõʹst âʹtte lij tõt põrtt, koozz tuäna âlggveʹted.” Äkk leäi da Riiǥǥ Evvnaž aaʹǩǩines leʹjje ni tõk še kuâđđje. Tõt põrtt iʹlleäm toʹb, tõk mõʹnne tok dõõzze Näskk-ääkk årra.
Eʹčč leäi muʹnne mättʼtam, ceälkk: ”Ton ko mõõnak ååʹn tok dõõzze ni... tõt kääđas lij tõt. Tõʹst lij tõt, jääuʹr beäʹlnn tõt ǩeäʹdǧǧ dõõt lij, ni tõn tok pââibeälla tõõiǥ õõlǥak kuäivsted. Muʹst lij ähšš tok pijjum. Ääuš piʹjjem tok, ko ton-ât ko puäđak, mõõnak ni tõn kuäivstak ni ton vuäǯǯak tõn... Tõt lij jõnn naauʹlivuiʹm takkum tõt uhss, ton vuäǯǯak tõn äiʹttuus äävai. Toʹb lie muõr.”
L: Di kauʹnneǩ ääuš?
E: Kauʹnnem. Mon pâi kuäivstem, pâi kauʹnnem. Ni tõn taiʹbbem-ât tõn dõõn. Ni teʹl-han kâʹl. Eʹll mâŋŋa ceälkk: ”No mäʹhtt ton da dõõn, mäʹhtt ton täid nääiʹt kaaunak? Mâʹst ton tieʹttiǩ, koʹst ähšš lij?” Mon että: ”Källsaž säärnai koʹst lij, mättʼti. Da toʹb lie muõr.”
L: Leäi-go äʹjj sitten tõn čiõkkres mieʹldd, ko son ij jååttam? 63

E: Joo, leäi. Äʹjj di Semm vissiin leʹjje čiõkkâr mieʹldd. Di Ǩiurrâl-äʹjj leäi mõõnnâm vuâstta tok di mâŋŋa...
L: Mâŋŋa källsa pâi eeʹttle.
E: Mâŋŋa puõʹtte. Mäŋgg peiʹvved mõʹnne, puõʹtte. Ǩiurrâl- ääjjast leʹjje toʹben-aa jieʹrj leʹjje. Tõt leäi nuʹtt että mon õõlǥam, mon mâŋŋa siirdčem tõid jieʹrjid tõʹst.
L: Ton leʹjjeǩ eeʹžžden, ko puõʹttiǩ tiiʹǩ.
E: Tõk leʹjje ääʹjj jieʹrj, leʹjje. No säʹtte leeʹd mij-ki jieʹrj måtam... De mâŋŋa, kueʹhtt peeiʹv ko tõt mõõni, ni Eeʹlediʹʒʒe puõʹtte tääzz. Tõk še leʹjje tok âʹtte jååʹttmen, mutta ko jieʹrj leʹjje nuʹtt hueʹn. Tõn jiõm muuʹšt mäʹhtt tõk ooudâs mõʹnne, mõʹnne-go tõk Holmberg heäppšin vai mäʹhtt tõk mõʹnne.
L: Teʹl-han jieʹleäm ko täk Kärnä päiʹǩǩ leäi ja Varpuniemi ja Jalo. Leʹjje-go [jeeʹres] pääiʹǩ.
E: Jeäleäm tääiʹb. Toʹben-ât leäi tõt dõõtt. Kâʹl tõt saaʹtti leeʹd, Holmberg heävaš viiǥǥi tõid. Ko tõk puõccu leʹjje tõin... avi leʹžže-go leäm tääiʹben, âʹte leʹjje täin oummin jieʹrj kâʹl, mutta mäʹhtt ât jie leäk tõid leäm välddam avi jie-go tõk älggam.
L: Jos jieʹleäm ǩeâlk nuʹtt jiânnai. E: Saaʹtti leeʹd tõt še kâʹl.
64

6. LUÕSSŠEELLMÕŠ
L: No iʹlleäm [teʹlles] teeʹst tõt luõssšeellmõš ko tiiʹǩ puõʹđid?
E: Iʹlleäm. Luõssšeellmõš-han vittlo... kâʹll-âs-i leäi, ko alttee tõn luõssšeellmõõžž. Tõt iʹlleäm vuõššân. Mäŋgg eeʹjj mõõni, että jeäʹp mij šeellam luõzz. Jie-ǥa leäm toʹbben ni võnnâz. Tõt-ât leäi teʹl, võnnâz leʹjje nuʹtt occanj.
Ij tieʹđ, âlgg-a tän jääuʹrest leeʹd vai koozz tõid viikkâd, võnnsid. Na meeʹst-ât leäi tõt... dõõʹst leäi ja tok Auʹlislubbla... leäi võõnâs ja Pieʹccjääuʹrest leäi võõnâs. Toʹb leʹjje jõnn kueʹl Pieʹccjääuʹrest teʹl ko šiʹlle.
L: No, ǩii teeʹst vuõssmõsân tõn luõssšeellmõõžž alttii tääiʹben?
E: Mon joordam, što tõk Kirakkajääuʹr beäʹl oummu, tõk vuõssmõõzzâst alttee luõssšeellmõõžž, ko toʹb-han leäi vuäʹniǩ kõskk tõk dõõzze. Da tõin Jankkilain leʹjje toʹb võnnâz, leäi ja Karppisin. Toʹben tõt aʹlǧǧe tõn Saunakuõšk beäʹlnn tõn luõzz šeeʹlled.
L: Räkkijääuʹr pääiʹǩ joʹtte?
E: Joo, Räkkijääuʹr pääiʹǩ.
L: No, Opukasjäurra mõõni vuõssmõsân, kååʹtt ooumaž mõõni?
65

E: Tääiʹben mõõni Kipri. Kipri mõõni vuõssmõõzzâst ja tõt leäi tõn tänbeälaka Jouni ǩeâmpâst, tõʹst tõt käivv ko lij ni tõn sami kääiv dõõʹst... Võl-ki lij tõt tollsââʹjj, tõʹst kuâsttai, koʹst suʹst kååvas leäi, suännast Sandrain. Mutta Kipri kuõʹđi tõn, ko čuuʹt hueʹnn, seeʹl leʹjje teʹl kueʹl tõn jääuʹrest.
L: Šapšš leäi seeʹll.
E: Šapšš leäi seeʹll, ni son kuõʹđi da jie-ǥa leäm nåkam sääiʹm mââivuiʹm luõzzid leʹjje šeeʹlled. Tõt-ât õõlǥi leeʹd nåkam vittlovitt milli, kuttlo milli tõt, tõt säiʹmmčâʹlmm âlgg leeʹd. Da teʹl-ât leʹjje šapššsääiʹm pâi nåkam nelljlo milli ja nåkkam ât. Ij-han tõõivuiʹm luõzzid vueiʹt šeeʹlled. Âssas lääiʹj, tõt-han kuâsttai, ij tõõzz poppâd luõss.
L: Na, leäi-a äʹjj vuõssmõs, kååʹtt mõõni täin koummân põõrt oummin?
E: Joo, eʹčč-källsaž vuõssmõõzzâst. Son-ât leäi Kiprist vissiin kõõččâm tõn, että måkam lij toʹbben. Ceälkk, son vuâlgg meädda toʹbben, että son mâânn tun-a årra, että mâŋŋa ât mõõni Meissjäurra.
Eʹčč-ât mõõni tok da tõʹst ǩiõčči tõid pääiʹǩid ja dõõʹst leäi. Ja son sõrvvmieʹccest leäi jååttam toʹbben še tõn dõõn beäʹlnn. Tõzz-ât mâŋŋa vittlo, kâʹll-i leežž leäm, ko tõn siõm ǩiimpu tõn, tõn raaji ja tok...
L: Mâŋŋa tok-i aassõõđi? 66

E: Joo. Son-han jiânnai toʹb ǩeäʹzzid leäi.
L: Di mâŋŋa dõʹst ton raʹjjeǩ ǩeâmp tok?
E: Joo. Mon raʹjjem kuttlo... kâʹll-âs-i leežž leäm, kuttlokueʹhtt-kohan mon altteem tõn ǩeâmp tuejjeed tok. Muʹst mõõni muäʹdd eeʹǩǩed ouddâl ko tõt laaǥǥ räjja vuåǯǯum. Õhttu toʹb straažžât jäänaš ni ij-han tõt... Mon tääiʹben vuõššân tõid muõrid ǩeäʹzztim. Mon tääiʹben raʹjjem. Muʹst leʹjje vitt riâdd tääiʹben rajjum.
Tok-ât dõnõʹǩǩem, että kâʹl mon vuâlǥam, tok viiǥǥam tõid muõrid, että toʹb leeiʹm jorddam äʹlǧǧed [jälsted]. Mutta toʹb-ât leäi leeʹd nuʹtt hueʹnn jälsted, ǥu kåvvsest leäi õlggâm [åårrad] da jie-ǥa leäkku, ko pâi tõk sueʹjj lie toʹben. Ij-ât teʹl sueʹjjivuiʹm silttääm kåvvsest nuʹtt jälsted.
L: Ni tool ij vuäǯǯ.
E: Joo, tool teâđast kâʹl leäi vuäǯǯad, ko suäʹrvvmuõrr leäi
leeʹd.
L: Di mâŋŋa täʹst leäk luõssšeeʹllmen juõʹǩǩ ǩeäʹzz jeällam?
E: Joo, kâʹl mon leäm jeällam. Taʹnni še õõut neäʹttel leeiʹm toʹbben.
L: Leäk-a ton vuäggai ooumaž leäm vai pâi säiʹmmšiiʹlli leäk?
67

E: Kâʹl mon leäm vuäggääm ouddâl, mutta tääi eeʹjji mon jiõm leäkku teänab vuõgg ni vueʹlǧǧääm. Kueʹhtt ǩeäʹzz lie mõõnnâm, että jiõm leäkku ni vueʹlǧǧääm õõut-kaan vuâra vuõgg.
L: Säimma pâššan tõn mõõn taarbaš?
E: Säimma pâššan da muđoi lij, tõʹst põõrt pirr lij jiânnai [tuejj]. Taʹnni-kin mon tõõi puäʹlddem-muõrivuiʹm toʹben straaʹžžem. Di tõid-ât mon sueʹjjid toʹben čuõppam da ǩieʹzztem ǩeässa, tõin mönkijäin ǩieʹzztem. Dõõn ǩeâlkk lij mââibeäʹlnn, ruʹvddvuâđđǩeâlkk. No jõnn kueʹrmm mâânn tok.
L: Lij-a tuʹst muõrrluâddamäiʹtt tai koozz ton suâjja piijak tõid muõrid?
E: Muʹst lij nåkam [kääđas] lij tõʹst dõõʹst. Laaǥǥ jueʹtǩim teʹl ko tõn ääiʹt tuejjiim. Mij piijim kuuʹǩǩbõž laaǥǥ ja lij muʹst toʹb ääiʹt seʹst-ki lij dõõt, koozz vuäǯǯ kåʹšǩǩmuõrid, puâlltõsmuõrid piijjâd, suäʹrvvmuõrid.
L: No, mainsti-go Kipri mõõn diõtt son vuõʹlji toʹb meädda, toʹb että ij teänab älggam jååʹtted muuta ko kueʹl leʹjje hueʹn?
E: No, ij tõt tõzz jeänab mainstam tõn, että mõõn diõtt son vuõʹlji toʹbben meädda. Mutta teʹl leäi, suʹst-han leäi... tõin võnnsin ko joʹtte čâhčča ni teʹl leäi vissiin son vuâlggam juʹn meädda. Teʹl mââimõs vuâra, ko son leäi dõõn Sundijääuʹr suuǥǥi. Sandra haaʹlii väʹʒʒed, a Evvan sookk. Na son leäi kååraš tõt ooumaž... Teâđast tõid pääiʹǩid lääitai da kårrõõđi ja nuʹtt. Ceälkk: ”Mon
68

leʹjjem Sundijääuʹr suukkmen čueʹlm tänbeäʹlnn, kuâŋŋa reedd.” Uuʹcces võnnsaž. Tõt leäi uʹcc võnnsaž. Puõccin aina njeʹʒstõõtti pââʹil dõõn. Son kueʹhtt suäǥǥa peejj da tõõi ool da kueiʹtin jieʹrjin njeʹʒstâtt tõn.
No ceälkk: ”Mon-ât leʹjjem suukkmen toʹbben.” Nuʹǩǩeš iiʹđi suu... äirr võl ij vuäl, tõõiǥ puätt suin, suu dõõzze kuâŋŋa, seämma årra. ”Čââʹlm lie mâte tiisk diǥo dõõʹst,” ceälkk, ”sami jõnn lij.”
Nuʹǩǩež ǩeäčč ni nuʹǩǩeš lij kuuʹǩǩab ko tõt suu võõnâs. Ceälkk, suʹst uuʹcces võnnsaž leäi dõõt. Ceälkk: “Tõʹst âʹtte mon låʹppõʹttem, että mon jiõm puäʹđ, mon jiõm puäʹđ tun jäurra, jiõm-ǥa puäʹđ tuu dõõzze ni kuäʹss teänab, ko muu luâštak.”
L: Di mäʹhtt vueiʹti lueʹštted tõt nuʹǩǩeš suu?
E: Na tõt mõõni, mõõni ât... son mâiʹd leežž rokkõõllâm võl leežž, de nuʹǩǩeš de pâi läppji. De mij-ât mâŋŋa kõõččlim: ”No, leäk-a jeällam?” Ceälkk: ”Jiõm leäkku jeällam, jiõm-ǥa mõõn! Tälvva leäm vuejjam tõn jääuʹr mieʹldd. Tõid jääuʹrid leäm tälvva vuejjam, että tõk pikalõs dõõk lie, mutta muđoi jiõm leäkku.”
L: Son kâʹl låʹppõõđi ni tõt sääʹnn tuõʹll’ji.
E: Joo, ceälkk: ”Mon jiõm, jiõm mõõn tok kueʹl šeeʹlled!”
69

7. RAAJÂT VÕNNSID DA ǨEÂLKAID
L: No mäʹhtt mâŋŋa, täʹst mâŋŋa tij teâđast ǩeâlkaid jooudaid raajjâd da tuejjneävv-han âʹlǧǧe leeʹd?
E: Joo. Teâđast tõid ǩeâlkaid. Tääiʹben ko leäi tõt... Osuuskaaup muõrid saaʹvji tõt Paadar Ääbram. Eʹčč-ât toʹben-aa viiǯǯi, vaaʹldi koumm vai nellj pieʹcced tai leʹžže leäm pieʹll-lååʹǩǩed, ni tõid ǩeeʹzzti. Tõid ǩeeʹzzti tõõzz-aa jokk dõõn ââlda, tõõzz tõid pieʹccid.
Teʹmmet-han leʹjje ǩeâlk, mõõk leʹžže leäm dõõk, ni tõid- ât puuʹti ni tääiʹben saaʹvjõõʹtti tõzz Ääbrma. De eʹčč leäi... Ääbram-han kâʹl saaʹvji, eʹčč leäi suʹst tõid luuʹdid vuâsttavaʹlddi ja dõõʹst leäi. Tõt leäi nåkam hååmmast tõʹst ni teʹl-ât aaʹlji, eʹčč alttii tõn võnnâz tuejjumuužž.
L: Ni son läiddmuõrid saaʹvji.
E: Läiddmuõrid saaʹvji, joo. Ja son-han leäi välddam ouddâl jo, son vuõʹini, ceälkk: ”Mon teâđam. Mon leʹjjem Iʹllep- källsast vuäinnam tõid.” Källsaž leäi suʹnne särnnam måkam tõt vueʹddes âʹlgg leeʹd.
Ni tõid leäi viârrâm jo son ääiʹjab. Vuõss võnnâz raaji ni tõn raaji leiʹǧǧ ǩieʹʒʒ. Tõt leäi... nuʹtt leäi juârbblõs tõt võõnâs.
L: Põõʹsti tõin kuiten säiʹmm suukkâd?
E: No teʹmmet siõmmna põõʹsti, mutta tõt leäi kâʹl nuʹtt...
iʹlleäm nuʹtt što nueʹttvõõnâs leäi leeʹd. Nuuʹbb raaji ni 70

tõt leäi siõmmna duõđjab. De eʹpet ceälkk: ”No mutta mii tõʹst lij?” Tõn vuâđ dõõn nääiʹt-ât siõmmna pââiårra lij piijjâm. Tõn mâŋŋa piiji sami vuõiʹǧǧest. Näʹde teʹl-ât eman aaʹlji oʹnnsted tõt võõnâsluuʹdi dõõʹst.
L: Ij-ǥo Semm jeällam suʹnne mättʼtemen?
E: Leäi teâđast kâʹl. Kâʹl son vuõššân teâđast jieʹli, mutta ij teâđast son-kaan, että jos tõt eʹččpieʹll älgg kårrõõttâd, että kâʹl mon silttääm tän raajjâd. Mâʹid tõk pärnuška puäʹtte mättʼted... Kâʹl son jooʹđi tam ǩiõččmen Semm- kin, tuejjii võnnâz.
Mutta mâŋŋa-ât son leäi, ni son Semma tuejjti nåkam jõnn võnnâz. Tõt leäi ... nuʹtt šurr leäi, ni tõk leʹjje kõõččâm tok čuâlltuõjju. Koʹlmisjäurra leäi viikkâm tõn võnnâz eʹčč-källsaž. Ni tõt Paliskuntain Yhdistys suʹst [vuåkrji] tõn võnnâz.
L: No õʹnne-go kuddnalla tõn võnnâz, että jie muår?
E: No jie-han tõk. Kâʹl tõk leʹjje siõmmna muårrâm. Jie- ât tõk teâđast ko tõk kueʹllšiiʹli teâđast jeeʹresåʹrnn, tunåʹrnn še puäʹtte koʹst, ni tõk-ât tõn âʹnne.
L: Puk soʹǩǩe tõin?
E: Joo, tõin võnnsin soʹǩǩe. Son nuuʹbb eeʹjj mâŋŋa viiǯǯi
meädda tõn võnnâz.
L: No raʹjjeǩ-a ton še võnnâz jiõčč?
71

E: Joo, mon mâŋŋa raʹjjem, ko mon nåkam uʹcc motor håmmeem. Tõt leäi ... kuttlo vissiin leäi jo eeʹǩǩ. Teʹl eman mon raʹjjem võnnâz. Tõt kâʹl oʹnnsti muʹst...
De eeʹjjest kâʹl mâŋŋa še oʹnnsti. Son motorvõnnâz raaji, tõn läidd dõõn, ni tõt oʹnnsti. Mon jiõm leäkku ko õõut võnnâz-i leʹjjem raajjâm.
L: No leʹjjiǩ-a ton ǩeʹrrsid leʹbe mâiʹd-ne raajjâm?
E: Ǩeʹrrez, leʹjjem še õõut ǩeʹrrez raajjâm, vuejjamǩeʹrrez. Mutta ǩeâlkaid mon kâʹl raʹjjem, puäʒʒǩeâlkaid. Tiiʹǩ âʹtte ko puõʹđim, tõt muõrrmordd mõõni, tõk-han mõʹnne. Tõid muõrid-ât mij saaʹvjim ǩieʹsspââi, čõhččpââi.
Ja tõʹst kõõskâst, tõʹst leäi, ni mâŋŋa ǩeâlk âʹlǧǧe leeʹd, ko tõid noorât õõutsâjja. No jie-han tõk leäkku oikein ǩeâlk teâđast. Tõk leʹjje vissiin eʹčč leäi mâŋŋa mueʹddid pållsid... Tõt täʹlvv ko mõõni, mij nuuʹbb ǩeäʹzz ni tok-a mõõnim tõn aro dõõzze, ni tok mõõnim. Ni toʹben muäna eeʹjjin vaʹlljiim tõid påålasmuõrid.
Muäna vissiin kueʹhtt võõnâskueʹrmmed puuʹtim tiiʹǩ. Tõõzz vuõššân kueʹddim tõõzz ja võõnâstuäʹrv da puuʹtim tiiʹǩ ja mâŋŋa eʹpet. Tõʹst-kin leäi ko tõt nuʹbb vuõʹlji suukkâd, nuʹbb feʹrttji väʹʒʒed tiiʹǩ. Tiiʹǩ tät mâŋŋa viiǯǯi täʹst rââst dõõn. Muäna-ât aaʹljim tõid pållsid viõrrâd ja mon še altteem. Muʹst âʹtte leäi teâđast dõõt, što mon še õõlǥam mättjed.
Muäna pållsid tõid soojtim ja õõut dõõn soojtep. Mâŋŋa eʹčč ceälkk, nueʹr poʹtte. Ko tõk-ât âʹlǧǧe nueʹr, ni mij
72

straaŋgid piijim tõzz dõõzze da tõõivuiʹm tõt, että tõt ij vuõiggân tõt påålas. Nuʹtt raajim.
Muäna-ât kuâhttast vuõššân raajim nuʹtt jiânnai ko... leʹjje vissin mâŋŋa lååimeʹt ǩeâlkkad... leʹjje dõõʹst, että räiddtuäʹrvv leäi. Ni son-ât ǩeeʹzzat tok tõid muõrid koozz-ât tõid viʹǩǩe, tõn jiõm tieʹđ... muuʹšt ååʹn, tok raaj dõõn beälla.
L: Leäi-a teʹl ât aštõʹlle, što raʹjje täid... raajjäidd leäi, tõt vuõssmõs?
E: Joo. Joo, raajjäidd tõt-i leäi. Joo tõzz tõid-i ǩeeʹzzte tok.
L: Ståʹlbben viʹǩǩe?
E: Joo, stååʹlb. Stååʹlb-i leʹjje, mutta koozz son viiǥǥi, tõn jiõm muuʹšt. Jiânnai-han leʹjje tõzz-aa Luolajääuʹr tän ǩeäčča leʹjje... Mon mooštam, što eʹčč tok raaj räjja viiǥǥi, että son ij kuâđđam tõzz. Tok leäi pueʹrab hâʹdd tok ko viiǥǥi ooudâs.
Mon tõn pââʹjest... õõut-ki dõõʹst ni mon kueiʹtid ǩeâlkaid raʹjjem, ko son jiõʹli, jaauki tõn kueʹhtt, mäŋgg peeiʹv-han son jaauki. Koumm, nellj innâd leäi... kueiʹtid ǩeâlkaid raʹjjem valmmša. Di mâŋŋa ât mon... son vuâlgg, mon kuâđđjam eʹpet raajjâd. Ja puõʹđi ni teʹl-ki veäʹǩǩti...
Jäänaš leäi teâđast teʹl... pärnuškaž leʹjjem, ni tõt leäi hueʹnmõs tõt soojtem, puåjju soojtem. Tõʹst mon mueʹrrem mäŋgg vuõššân, ko ǩiirâs teâđast lij tõt, tõt âlgg taaibsted. Tõt ij õõlǥče taaibsted, tõt âlgg vuõššân
73

puõʹlli čääʹʒʒest ââʹnned ja mâŋŋa toll, täʹǩǩtoll dõõʹst dõnõõkkâd.
L: Tõt õõlǥi liõggeed.
E: Liõggeed.
L: No mättjiǩ mâŋŋa tõn?
E: Mâŋŋa mättjem. Tai ålggan-han mij teʹl tuejjiim. Tõʹst leäi toll tõʹst ... jõnn tuʹnnar leäi, koon sizz tõid cääʹǩǩep...
L: Leäi-a son čääʹcc tõn tuʹnnrest? E: Čääʹcc še leäi, tiud leäi čääʹcc. L: Tuõʹlddi čääʹcc?
E: Mâŋŋa leäi nåkam puõʹlli čääʹcc. No mon tõid ǩeâlkaid. Mâŋŋa ât tõn täʹlvvpââʹjest mon raʹjjem. Son måtam vuâra veäʹǩǩti ǥu dõõt leäi. Muännast leʹjje kueʹhtt rääid mâŋŋa tõk ǩeâlk.
L: No leʹjjiǩ-a ton räiddhååmmin mieʹldd mâŋŋa?
E: Leʹjjem mon mieʹldd. Räiddstååʹlbid viiǥǥim pâi. Mutta mon jiõm tok viikkâm dõõzze, mon tok-a Pakanajooǥǥ årra, tok tuâkka, tok viiǥǥim aivan Raajjvueiʹv räjja. Tok-ât jååʹđtim tõid. Mij-han måtam vuâra leeiʹm, mäŋgg räiddad leʹjje. Semm leäi ja leʹjje-han võl jeärraz, Kirakkajääuʹr oummu.
74

L: Teʹl-i raʹjje vuõss vuâra Kolmisjääuʹrest Raajjvuäivva varmaan tõn čuâl.
E: Joo, teʹl-i raʹjje. Tõn raʹjje vittlonellj... vittlokoumm ja vittlonellj teʹl ǩeeʹzzte. Taiddu vittlokueʹhtt jo ǩeeʹzzted måtam sõõʹjid dõõzze. Ku vuõss eeʹjj tõn alttee... raaj dõõʹst, ååʹn ât ko čuâǥǥas mâânn. Tõʹst alttee tok-a Pakanajooǥǥ årra tai tõn beälla. Di tõk raʹjje teʹl kõskkraai. Tõnt-i lij kõskkraai leäi tuejjuum, tõt lij tõt čuâll ko tõn raʹjje.
L: Jaa, tõt leäi vuõššân nuʹtt.
E: Joo, mutta mâŋŋa ǩiõʹldde, että ij vuäǯǯ kõskkraai
raajjâd.
L: Joko teʹl leäi tõt Paliskuntain Yhdistyksen håmm vai ǩii leäi maʹhssi?
E: Joo leäi. Tõt-han aaʹlji teʹl. Muõr moʹrddje teʹl nelljlo- ååuʹc, ni teʹlles-ǩani aaʹlji tõt Paliskuntain Yhdistys tääiʹben. Mutta Meäʹcchalltõs-han täid čuõppti... Son- han kaaupši tok tõid tõõzze Paliskuntain Yhdistykselle tõid muõrid.
75

8. JÅÅʹĐTIM FRAAUT
L: No leʹjje-go [jeeʹres] frahtthååmm, ko täk ståʹlbbhååmm teʹl teeʹst? Äʹjj, leäi-a son frahttvuejjai?
E: No leʹjje-ât täid, tõid fraautid... Kaamasest mij viiǯǯim fraautid. Aanrest jeäʹp tuʹǩǩääm [viǯǯâd], ko toʹb iʹlleäm nuʹtt puäʒʒpoorrâmhåmm da dõõt leäi hueʹnn. Kaamasest leäi tõt pueʹrab. Mij-han mäŋgg eeʹjj tõid ǩeeʹzztim. Jeäʹp mij täujja ǩeeʹzztam, mutta ǩeeʹzztim kumminkin tõid fraautid. Toʹb-ât viʹǯǯe jiânn’jõs tõk oummu.
L: Jaa, di koozz tij tõid vuejaid?
E: A tääiʹb leʹjje kaaup ni tõid kaaupid.
L: Joo. Leäi-a škoouʹle-ki?
E: Škoouʹle-ki leʹjje, joo. Måtam vuâra leʹjje škoouʹle-ki, mõʹnne täʹvver.
L: Leäi-a ǩeässa frahtthåmm?
E: Ǩeässa õõlǥi kueʹdded.
L: Leʹjjiǩ-a ton kuäʹss-kaan kueʹddmen?
E: Voi, mon mäŋgg, kueʹhtt vai koumm ǩeäʹzz leʹžžem kueʹddmen.
L: Di koʹst tij vuõʹljid kueʹdded? 76

E: No mij vuõʹljim Njeʹǯǯjääuʹrest de Jorvapuolijääuʹr räjja kuõʹddim. Tõʹst võnnsin vuõʹljim, suuǥǥim tiiʹǩ ât sa Rautaperäjääuʹr tän ǩeäčča. Tõʹst kuõʹddim Njõlljääurže da tõʹst tiiʹǩ eʹpet võnnsin. Kâʹl tõt leäi kõrr håmm, tõt kueʹddemhåmm.
Mon-ât leʹjjem uʹcc pärnuškâž leʹjjem ni kuuđlo ǩilo vai viiđ mõõk leʹjje kuttlo ǩilo ât tõk jävvsiâkk leʹjje. Nåkam piʹjjem seälgga, råšnna. Kâʹl muʹst leäi-kin seäʹlǧǧ ... nuʹtt leäi pueidak, että...
L: Friskk seäʹlǧǧ.
E: Ij ni čiõʹljtäʹhtt... tõt leäi nuʹtt pottnam toʹbben dõõst. Di toʹben-aa mon kueiʹt vuâra jiõʹllem toʹb Čuõʹlsvuõnâst viǯǯmen.
L: Mäʹhtt tõk, pååʹštmotor mieʹldd-ko tõk puõʹtte tõk täʹvver?
E: Ij-ǥo tõk dõõk oummu tõk... jeänaš tõk-ât ko tiiʹǩ leäi hueʹnn puʹhtted tän Njeʹǯǯjääuʹr tun ǩeäčča. Aanar da Njeʹǯǯjääuʹr kõskk leäi tõt, tõt leäi hueʹnn kaggâd tõn dõõn, võõnâs.
L: Kuõšk mieʹldd.
E: Naa, ni tok leäi hiâlpp teâđast leäi dõõzze, mutta kâʹl toʹb leäi hueʹnn. Tõt leäi vuâsttlõk da juõvv vuâsttlõk leäi tõn Uʹccvaaʹsseljääuʹr räjja, pâʹjjel nellj ǩilomettar.
77

Nellj ǩilomettar kumminkin leäi tõt, tõt mäʹtǩǩ. Toʹben âʹtte õõlǥi tõn kuuđlo ǩilo jävvsiâkk piijâd seälgga ja vueʹlǧǧed.
L: Tõn ij peeiʹvest ni tõn reeis ǩiõrggnam jieʹlled, tok mõõni...
E: Voi, neellj vuâra jieʹlim.
L: Peeiʹvest?
E: Joo. Tueʹlää kuäʹss juʹn kåccježžep, de tok jeäʹǩǩää räjja [jooʹđtim]. Mâŋŋa-ât tõt nuʹtt lij, nuʹtt lij seäʹlǧǧ pueiddam, ko čiõʹljtäʹhtt ij kullu toʹbben.
9. PUÄƷƷHÅIDDMÕŠ
L: No leʹjjiǩ-a ton puäʒʒtuejaivuiʹm tääiʹb ko leʹjjiǩ?
E: Mâiʹd?
L: Puäʒʒhååmmin leʹjjiǩ-a ton ja čiõkkri mieʹldd, jälstiǩ-a toʹb?
E: Joo, mutta mon leʹjjem tääiʹb mâʹŋŋlest. Vuõššân mon jiõm leäm. Mon vuõššân täid jiiʹjjen puõccid, ko tõk ât leʹjje ǩidd täk puõccu, ni mon tõid hoiddum. Mutta eʹčč- källsaž tõt leäi toʹbben puäʒʒhååmmain, toʹb mieʹccest leäi. Da leäi tõt måtam vuâra Semm še. Mutta son še iʹlleäm nuʹtt jiânnai toʹbben puäʒʒhååmmain teʹl.
78

Ko õhtt ooumaž lij ni tõt-han feʹrttai leeʹd ko muõr âʹlǧǧe leeʹd ja tõt nåkam lij tõt dõõt, että ij tõt piâzz juõʹǩǩsâjja teʹl ko njuiʹǩǩad pâi pââjas. Mutta eeʹjjest-han leäi jeeʹres dõõt, ko muõrr-raajji leʹjje [dååma]. Leäi muõrr-raajji, a mon.
L: Seeʹst leäi koko täʹlvv mõõni toʹb čiõkkâr mieʹldd jååʹtted?
E: Joo. Täʹlvv mõõni. Mâŋŋa-ât tõk pikalõõzz mõʹnne ni tõk jiiʹjjes čiõkkâr aaʹlji hoiʹddjed. Mutta tõʹst mon occanj leʹjjem. Tõt leäi eʹččkällsa håmm, vuäǯǯai čuõiggâd. Son leäi miõlstes, pâi čuõiǥi.
L: No mäʹhtt ǩeâđđa, leʹjje mâŋŋa ääld tuʹst lääbǯast ǩidd?
E: Joo lääbǯast leʹjje. Joo, meeʹst-ât leʹjje... pâʹjjel kuttlo älddad leʹjje koumm-kohan tääʹlv, ǩiiđ leʹjje vai nellj leʹžže leäm. Ja kâʹl tõt lij serddmõš, ko jos koon peeiʹv nuʹbb vuâlgg ni nuʹbb kuâđđai õhttu ni kuttlo älddad seʹrdded ni tõt mâânn mäŋgg čiâss.
L: Koko peeiʹv vuäǯǯ seʹrdded?
E: No ij tõt, ko tõt lij... nuʹtt âlgg piijjâd, että mâŋŋa pâi muõrâst muõʹrre veekk, nåkam dõõđen peejj kobddjab dõõn peejj, ni pâi kååʹtt mââimõõzzâst iʹlla teänab ni tõid veekk ooudbeälla, nuʹtt tuejjad.
L: Leʹjje-ko puk lååʹjes ääld?
79

E: Lååʹjes ääld leʹjje, mutta leʹjje-han toʹben nåkam pieʹlludam-i ääld-ki måtam että pâʹjjel eeʹjj lie leäm että jie leäkku leäm lääbǯast dõõʹst. Occanj teʹl vuõnnjlid piʹjje labǯǯu.
L: No mäʹhtt teʹl leäi ko vueʹss šõõddi? Miârkid da lueʹšttlid-a [teʹlles avi]?
E: Jeäp. Kâʹl tõt neäʹttel veeʹrd ääiʹj tõid õõnim [lääbǯast], mutta tõid õõnim jiânnai tõʹst âʹldd kåvvaz, että teʹmmet lij tõʹst koʹst-ne kuäivv tõn dõõn, ni tõʹst piâzzi tõn vueʹzz seuʹrrjed. Eman ko vuäinn, että tät kâʹl ååʹn lij dõõt, eman lueʹšttal tõn ääld.
L: Di äldd vuâlgg [teʹlles] meädda?
E: Jie. Täujja leʹjje tõʹst neäʹttel, jåʹrre tõʹst pirr, että jie tõk vuõlgglam. Måtam kâʹl vuâlgg teâđast meädda, mutta jie tõk puk.
L: Joo nåkam hååmm lie leäm.
E: Joo, teʹl leʹjje. Teʹl iʹlleäm ååʹn ât ceälkk, että työttömyys.
L: No leʹjje-ko teeʹst muuta ko täk puäʒʒtuei teʹl tääiʹb ko leeiʹd teʹl nuõrrooumžen ko ton leʹjjiǩ?
E: No jieʹleäm ko tõk Meäʹcchalltõõzz hååmm leʹjje tõt ât raajjääid tuejj leäi Meäʹcchalltõõzz hååmm ja kõʹlvve muõrid ja siõmmnid kõʹlvve.
80

L: Mâŋŋa vuõʹlǧǧeǩ tok nuuʹbbnallšem tuejid tok teʹlfon- tuejid.
E: Joo. Teʹl leʹjjem jo tiudd ooumaž, rääʹves ooumaž jo leʹjjem teʹl ko tok vuõʹlǧǧem.
81

 82

Jouni Moshnikoff
1. MON ŠÕʹDDEM
Njeäʹllmest väʹʒʒlim, tai väʹʒʒle tõõzz, Morottaja Uula rääi mõʹnne de tõʹst Ââlǥažjäurra. Tõʹst ni jeäʹnn aaʹlji šõddeed. De ǩiirâs šõõddi, de õõlǥči ǩiõrggned põʹrtte mõõnnâd, että ko ođđ ooumaž lij šõddmen. Na äʹjj leäi Eelljže särnnam, tuk pâi mõʹnne põʹrtte da äʹjj Eelljže: ”Muäna vueʹlǧǧep muõrid kaggâd ååʹn.” Na Eelljaž: ”No meʹst-han lie muõr tääiʹben valmmša kaggum” – ”Ij, ij, kâʹl tõt muõrid taarbaš. Kuʹǩes täʹlvv lij. Muäna vueʹlǧǧep tok...” Na Eelljaž-ât ij fiʹttjam teʹl, ko son leäi kutt eeʹjj peäʹl, kuuđ ja peäʹl ekksaž, na mii täʹst lij.
Na tok meäcca mõʹnne muõrrpäikka, koʹst leʹjje ouddâl juʹn muõr kaggâm. De äʹjj toʹben muʹccjââtt, piirâs vaaʒač. Ij tõt nuʹtt kaagg-kaan muõrid, ååusaid da tõid čiiučad tõʹst. Da tõk-han leʹjje. Čeeʹestõõllâmneävv-han suännast leʹjje teâđast mieʹldd de čeeʹestõʹlle de ...
Da mâŋŋa ... jeäǩǩääž juʹn aaʹlji šõddâd. De kâʹl muäna teâđast ååʹn vueʹlǧǧep domoi, ko aaʹlji seuʹŋŋlded juʹn dõõʹst. Na Eelljaž tõʹst smiõttad tõn, što mäʹhtt nuʹtt muõrid õõlǥim vueʹlǧǧed kaggâd ja muõrid jeäʹp kaggâm kuiten. De pâi tääiʹben ât leeiʹm muäna täʹst. No ij-han son tõʹst. Na suäna-ât puõʹtte põʹrtte... Mon leʹjjem šõddâm tõʹst. De Eelljaž: “Uʹcc viilljâž lij šõddâm”.
83

2. OĐĐ SÂÂʹVIǨ
Aʹrttjääuʹrest âʹtte jälstim muäʹdd eeʹǩǩed da tõʹst muuʹttim Näŋŋjääuʹr Valkealuʹhtte. Tõʹst leäi... mii leežž leäm... kuʹǩes parakk... nellj vai mâiʹd leežž kämmrest leäm... Tõn mon mooštam, ko kloopp leʹjje nuʹtt da [tååʹrkan] tõk. Tõin põʹllem [samai] tõʹst. Tõʹst âʹtte mij jälstim. Leeiʹm-go kueʹhtt eeʹǩǩed mij [vuâstai] leeiʹm tõʹst.
Tõn tääʹlv mon leʹjjem vuäǯǯam eeʹjjest ođđ sââʹvǩid, vuõssmõs ruʹvddpeässtõk sââʹvǩid tõid. Tõk-han leʹjje... Mon čuõiʹǧǧem kõrrset da dõõn... ǩiđđtääʹlvest de leäm čuõiggâm... de dõõzz sueʹbbin leäm, suebbään leäm... Pâi peäʹsttlam leäm sââʹvǩään de põʹrtte mõõnnâm. Na ekka poǥoda leäi. No tõk-ât väʹckkje teâđast tok, sââʹviǩ da sueʹbb. Na jeäʹǩǩesiinn puõʹtte heäppaž vai mõõk tõk leʹjje, että ââʹn tij vueʹlǧǧveʹted seʹrdded Čeʹvetjääuʹr årra. Di muʹst sââʹviǩ tok-i kuâđđje.
Kâʹll ǩilomettar leʹžžep leäm mõõnnâm de teä mošttjem: muʹst sââʹviǩ kuâđđje! Leʹjjem älggam reäkkad dõõn, että kun sââʹviǩ kuâđđje. Mäʹcced âlgg... Jieʹnniʹʒʒi dõõn âʹt: ”Ååʹn mij jeäp määʹcc tõõi sââʹvǩi diõtt. A mõõnžep tok ođđ päikka, de toʹben-sa tuʹnne ođđ sââʹvǩid vuäʹstte.” Jiõm leäm suåvlaž tõzz, mutta mâiʹd päärnaž. Päärnaž lij päärnaž de tõn miõl-han kâʹl jåårǥlââʹttet.
84

3. SIIRDČÕÕĐIM ČEʹVETJÄURRA
Nuʹtt âʹtte-i puõʹđim tääzz Akujäurra. Noorõõđim tõʹst de tõʹst miʹjjid piʹjješ auʹtte, kueʹrmmaaut [lueʹv ool] puk täʹvver da oummu. Tõʹst âʹtte puõʹđim Aanra. De Aanrest vuõ ́ljim jiõŋ mie ́ldd Aanar [jääuʹr] mieʹldd, puõʹđim Njeʹǯǯjäurra. Njeʹǯǯjääuʹr räjja autt puuʹti de tõʹst leʹjje... Ǩiurrâl põõrt pirr leʹjje teltta da tõzz aazzõõđim tõn vuõss iinnâz de.
De tõʹst miʹjjid vaaʹldi puõccivuiʹm, puäʒʒrääidain vaaʹldi tõt Kaaper Saammel, Aikio Saammel. Na puõccivuiʹm vuõʹljim tän tiiʹǩ de Čeʹvetjäurra de tueʹles cuâŋan dõõʹst. Na muäna... mon iʹšttem tän Riiǥǥ Evvan ääkka âskka tõzz dõõʹst, ko jeeʹres sââʹjest jiõm čaakkâm leeʹd. De tõzz iʹšttem. Na sami lååʹjes jeäʹrǧǧ leäi dõõʹst. De täʹst leäi, Välijääuʹr dõõʹst leeiʹm vuejjmen, tõʹst suâllǥa, tõʹst-aa Jakku da Sääva põõrt pääiʹǩ, tõʹst õlli dõõʹst, suõllust dõõt piull kuâsttai de.
No muännai jeäʹrǧǧ de tok piiul årra vuõʹlji. Ij ni mâiʹd ko tok piuʹlle mõõni dõõzze. Ij-ǥa vueʹlj. No meeʹst saattčõõtti ooumaž årsti dõõzz de čuârvv: ”Râvvad, râvvad tõn jieʹrj, tõt ij vueʹlj muđoi ko rââvveeʹl!” Na ij âʹtte tõt vuâlggam ko rââvveeʹl. Na tät Äännaž tõt kaggõõđi ǩeʹrrsest, mon-han še dõõʹst. De siõmmna määʹtǩ laiʹddji de eʹpet iištim. Iištim ǩeʹrrsa de vueʹjjlim.
Na puõʹđim oummeen årra de saattčõõtti meeʹst ceälkk: ”Tij õlggveʹted tiiʹǩ kõʹsǩǩe pueʹtted. Tij mââimõsân jeäʹped... tij kuâđđjeʹped dõõzze. Jeäʹrǧǧ ij tuännai râvvmest jääʹǩǩet.” Na nuʹtt-han mij kuåstim kuuitâǥ
85

tiiʹǩ Čeʹvetjääuʹr räjja, ânnʼjõž pääiʹǩid, koʹst ååʹn leäʹp. De tõʹst âʹtte aaʹljim jieʹlled tääiʹben ođđ siidâst.
L: Na mii leäi eeʹǩǩ, ko puõʹđid tääzz Čeʹvetjäurra?
J: Tõt leäi nelljloååuʹc.
L: Ǩiđđtäʹlvv?
J: Ǩiđđtäʹlvv. De nelljloååuʹc škooul valmštõõvi. Čâhčča vuõssmõs škooul aʹlǧǧe teʹl.
4. ŠKOOUL POOTT DA MÕÕNAM TUÕJJU
L: Di ton mõʹnneǩ škoouʹle teʹl?
J: Mon mõʹnnem škoouʹle da mõʹnne jiânnai jeärraz še. Mon leʹjjem juʹn miâlggâd lååiekksaž, ååuʹc eeʹǩǩed pieʹlin leʹjjem, ko vuõssmõs klaʹsse mõʹnnem škooulâst. Tõʹst âʹtte tääiʹben čiččâm klassâd leʹjjem Čeʹvetjääuʹrest da tõn mâŋŋa Âʹvvlest peäʹl eeʹjj, tõn ceäʹlǩǩe lääddas jatkoškooul leäi. Muʹnne ǩeeʹrjte põʹmmjid, što mon leäm škooul jååttam dõõʹst. Na škooul puuʹđi. Na tõt âʹtte leäi tueʹppäiʹǧǧ teâđast. Tiiʹǩ-han [Čeʹvetjäurra] ij piâssâm ni mõiʹn... Na mon mõʹnnem risttjeännan årra. Tõʹst siõmmna ääiʹj leʹjjem de risttjeäʹnn-i ceälkk: ”Ton-han jõnn päʹrnn leäk, no mõõn tuõjju. Ton-han piâzzak tuõjju. Toʹben lij Paalǥâsvuäj beäʹlnn, toʹben lij čuâǥǥastuejjmädd lij dõõʹst. Toʹben taarbše oummid.
86

L: Di ǩii tuʹst leäi risttjeäʹnn teʹl?
J: No muʹst leäi Valjakan Olga risttjeäʹnn. L: No mõʹnneǩ-a tuõjju tok?
J: No mon mõʹnnem tõn määstar årra. De kââčč: ”Mõõn puäʹres ton leäk?” – ”Mon leäm kuttmloekksaž pâjjlaka. Jiõm leäkku sami činmloekksaž.” – ”Nuõrr ton leäk.” ... Kââčč: “Mõnt ton nuʹtt tuõjju haaʹlääk?” – ”Mon škooulâst pieʹssem da mon Čeʹvetjääuʹrest leäm jälstemen. Mäʹhtt mon tääiʹben jeälam dõõʹst, ko muʹst... mon-han jooudam tääiʹben åålǥas teʹl.” No määstar: ”No mõõn kuuʹǩǩ ton haaʹlääk reâuggad?” No mon: ”Mon reâuǥam nuʹtt kuuʹǩǩ, ko mon piâzzškuäđam pååʹštmotorin Čeʹvetjäurra.”
Na cieʹlǩi: ”No lie toʹben tuejjpääiʹǩ, lie määŋgnallšem dõõʹst. De kâʹl tõk toʹben tuu peʹjje dõõt. Päʹlǩǩ lij täät, porrmõš lij toʹben... Dõõʹst vuäǯǯak poorrâd da aassâd vuäǯǯak, toʹben lie paraak, koʹst dõõt.” Mon että: ”Lie- ǥo assi še?” – ”No assi kâʹl jeäʹla, mutta mon haʹŋǩǩääm tuʹnne assjid. Ij-han ǩeässa taarbâž nuʹtt jiânnai dõõt leeʹd.” Ij-kahan taarbšam-ki.
No mon leʹjjem toʹben kueʹrmmaauti mieʹldd kuäʹss mâiʹd. Jeänaš mon pâi išttâd orrum toʹb aautâst dõõʹst... Ij kâʹl tõt päʹlǩǩ-kaan leäm rappâd, mutta ij tõt tuejjooumaž- kaan fiʹttjam jiânnai dõõʹst.
L: Na vuõǯǯuk-a [sätt-]tieʹǧǧ tõʹst, što mâŋŋa Čeʹvetjäurra pieʹssiǩ?
87

J: Na mon-han vuõǯǯum da poʹrrem toʹben da tõid maʹhssem dõõʹst, mii muʹst [õõlǥi]. Mäŋgg määnpââʹjjed leʹjjem toʹben dõõʹst da. De määstra ceälkam: ”Ååʹn mon piâzzam Čeʹvetjäurra dõõʹst. Muʹst lie, teäʹǧǧ lij teʹmmet, âʹtte mon vuäitam mäʹhssed [säättaid] da tõid.” De määstar: ”Šiõǥǥ lij että nääiʹt. Ooumaž lij peälštum nuʹtt että ij taarbšam mieʹccest jälsted.” No tõt leäi toʹb Paalǥâsvuäjast tok tõõi vuäʹmm... toʹb mij aassâm beäʹl... ååʹn âʹtte mäʹhtt lij tõt Suâlčiõʹlj dõõʹst. Tõk lie tõk ât čuõkku, mõõk lie, de tõid-ât raajjmen mon še leäm leämma alggeeʹjji.
L: Di mäʹhtt toʹb vuõʹlǧǧiǩ mâŋŋa mååust tiiʹǩ Čeʹvetjääuʹr årra? Di puõʹttiǩ-a vuõššân Aanra avi?
J: Aanra puõʹttem pååʹštaautin de tõʹst Pååʹšt-Maaʹtt motorvõnnsa de tõʹst puõʹđim tääzz Partakko räjja jõnn motorin. Tõʹst vaaʹʒʒim tõn muâtkõõǥǥ pâʹjjel de Njeʹǯǯjääuʹrest eʹpet jeeʹres võõnâs leäi. De Njeʹǯǯjääuʹr vuejaim de eʹpet mueʹtǩǩ leäi, vaaʹʒʒim tiiʹǩ Jorvapuolijääuʹr räjja de tõʹst võnnsin puõʹđim Rautaperäjääuʹr tän ǩeäčča. De tõʹst leäi eʹpet mueʹtǩǩ. Nilijääuʹr mij tääidaim suukkâd. Täʹst tän Njõlljääuʹrest tääzz Čeʹvetjäurra jooǥǥ mieʹldd puõʹđim de suuǥǥeeʹl mon pieʹssem domoi. A nuʹtt škooulooumaž puõʹđi domoi da.
L: Põʹmmai kårmmnest.
J: Põʹmmai leʹjje kårmmnest.
88

5. KUÕRB ČAACKTEMEN
Kuõrb leʹjje miâlggâd jiânnai. Oummu joʹtte teʹl, oummu joʹtte kuõrbid čaacktemen dõõʹst. De tõʹst vuõǯǯu siõmmna tieʹǧǧ. Måtam eeʹjj tääiʹben leäi nåkam ko metsäteknikko Kajosaari. Di suʹst leäi nåkam dõõt, että son kuõrb puâllat. De puäldd vuõššân tõn määdd, de eman kâlvv tõzz muõrid. Mutta tõʹst suʹst âʹtte ij oʹnnstam dõõt. Tõt pâʹjjel raai mõõni toll da tõt-han kuõrbbân kõõčči.
No tõzz âʹtte eʹpet siidâst oummid õõlǥi vuäǯǯad. Jeäʹnn leäi [ceälkkam] muʹnne: ”Ton jiõk vueʹlj, ton jiõk vueʹlj!” Na oummu mõʹnne da mon mâŋŋa, että kâʹl-han mon vuâlǥam tok še dõõzze. Na koopp piʹjjem, ko eʹčč leäi mõõnnâm, Eelljaž leäi mõõnnâm da puk täk Semman da Piâtt da Väʹsǩǩ da tõk leʹjje mõõnnâm. Mon âʹtte porrmõš-han muʹst toʹb lij, de pâi vuäggamneävvaid vaʹlddem. Koopp puʹŋŋe oiʹǧǧeem, että jeäʹnn ij hoʹhsse. Mon vuõʹlǧǧem vuäggad, vuäggad vuõʹlǧǧem.
Tõʹst sami Supru oummu, sami väʹʒʒe. ”Na koon årra tij?” – ”Mij leäʹp kuõʹrbbe mõõnnmen.” – ”A tok-i mon še leʹččem mõõnnmen.” ”Na mäʹhtt tuʹst laukk iʹlla?” Na mon: ”Eʹčč-han muʹst, piâr-han lij mõõnnâm dõõt. Muʹst- âs vuäggamneävv lie. Muʹst-han lij tõʹst porrmõš.”
Na mõõnim da Varpuniemeen mõõnim. De Holmbrest nuʹtt ǩiirâs šõddâm, ko jeäʹveslaukk lij kuâđđjam tõzz uhsspeällsa. Na Feeʹla tõt leäi vissiin, cieʹlǩi: ”Na meeʹst- ât lij õhtt laaukteʹmes ooumaž. Tõt-han meeʹst kuâdd,
89

tõt-han kuâdd tän Holmberg laauk.” Na mon âʹtte no mon-han kâʹl kuâddam dõõzze.
Võnnsin mõõnim tääzz Njuäʹmmelkuõšk räjja de tõʹst âʹtte väʹʒʒlim, tok vaaʹʒʒim, tok kuõrb dõõn räjja. De tõʹst čeeʹestõõllâd aaʹljim. Na mâiʹd, muʹst âʹtte jieʹleäm čeeʹestõõllâmneävv. De oummu muʹst, Feeʹla-i tääidai ceäʹlǩǩed: ”Tuʹst-ât lij laukk, tõʹst-han leeiʹb, vuõj, marggreʹn da čee ko juuǥǥak. Ton leäk kuâddam laauk, ij Holmberg ni mâiʹd tuʹnne säärn tõʹst, ij lääiʹt.”
Na mon-han tuejjeem nuʹtt, ko oummu sarnnu. Mon vuõjjleeiʹbid poʹrrem tõʹst da. Tõʹst sami meäʹccšurr sami puõʹđi de: ”Jaa Jounn lij puättam. Ton leäk muu kaaʹffǩiʹtti. Ton jiõk tän tollsââʹjest jiõk õõlǥ ni koozz vueʹlǧǧed pâi muđoi ko vuäggad äälǥak. De ton jiõk... kuâŋŋa jääuʹr dõnõõǥǥak, ton jeeʹres sâjja jiõk õõlǥ [mõõnnâd]. Mon puäđam de pâi âlgg leeʹd čääʹcc dõõt vaalmâš.” A mon: ”Joo, kâʹl mon.”
No äiʹǧǧ-han kâʹl kuʹǩǩen mâânn õhttu dõõn. Mon vuäggam tõʹst Nälkäjääuʹr dõõʹst. Joo ko lie jõnn vuâskkan tõʹst. Tõid-aa ko vuåggum, tõid paaʹštim da ǩiiʹttim de. Na mâŋŋa jeäʹǩǩešpeeiʹv Pauli Sanila puõʹđi tok dõõzze. ”Päärnast ko nuʹtt lie šiõǥǥ vuâskkan ja puârast ǩeâttam. Koʹst ton täid leäk?” – ”Täʹst jääuʹrest [vuåggum].” – ”Perkkamas, perkkamas, kâʹl-han mon vuâlǥam vuäggad še de!”
No muäna âʹtte mõõnim de son kâškk vuõgg. Sami jõnn nuʹǩǩeš puätt. Son leäi muäʹdd vuâskkna kåddam tõʹst dõõn. De sami jõnn nuʹǩǩeš puätt. Pâi vuõggâs rõʹttji,
90

dõõn vuâskkan pijjli vuõʹǧǧe ǩidd. Tõn âʹtte vueʹlǧǧad dõõzze. Ǩeäss, ǩeäss de nuʹǩǩeš älgg, äävnjaalʹmi puätt dõõʹst, de kääʹlles rõʹttai de eʹpet leigga ääiʹjeld.
Mõõni, mõõni de mon mõʹnnem ceäʹlǩǩed: ”Jeäʹl čuuʹt ääiʹjeld roʹtte tõn dõõn!” – ”Päärnaž jeäʹl muu mättʼtõõl dõõʹst! Ton jiõk fiʹtte dõõn.”
Na eʹpet vueʹlǧǧii. Tõt nuʹǩǩeš eʹpet puätt dõõzz äävnjaaʹlmi. Na ǥu älgg tääʹvted, de son rõʹttai tõn vuõgg. Mon eʹpet: ”Ton eʹpet roʹttjiǩ.” Eʹpet muu rieʹŋǩǩii. Na mâŋŋa âʹtte dõõʹst: ”No säärn ton, kuäʹss mon rõʹttjam tõn!” – ”No ǩieʹzz, ǩieʹzz, kâʹl mon dõõn [säärnam].”
Na dõõn... nuʹǩǩeš eʹpet puõʹđi dõõzze de dõʹst ko täävat, mon âʹtte: ”Teä roʹtte!” Na ǥu rõʹttai, nuʹǩǩeš paššni tõzz vuõʹǧǧe. Na tõʹst aaʹlji livvtumuš. Livvti, livvti, no tõt-han sijmm [ǩeâllʼji] ni tõt-han kâʹl kaaggi tõn jõnn nuʹǩǩež riddu. Kääʹlles kuärǥast dõõt, de: ”Ååʹn muʹst lij jeäʹves kuuʹǩǩ ääiǥas!”
Na tõt leäi tõt kuõrbbhåmmreiss, leäi de. Mon mooštam, ko tõk čiâsspaaʹlǩid maʹhsse da mon leʹjjem, leʹjjem- go mon neäʹttel tõn reeisast. Jeäʹnn vuõššân leäi leäm dõõʹst suttâm, mutta mâŋŋa-han eʹčč leäi puättam, ceälkk: ” Jounn ij puättam. Son lij... šuur kaaʹffǩiʹttjen kuâđđji võl. Suäna puäʹtte võl mâŋŋa dõʹst, ko kuõrbb lij puk čaacktum.” No mon-han pukkveezz leʹjjem lååi peiʹvved. Mon-han jõnn tieʹǧǧid vuåǯǯum tõn reeisast ij-ǥa taarbšam ǥu čääʹʒʒ ǩeʹtted da kueʹl šeeʹlled.
91

L: Jaa, ton aivan šuur kokkân leʹjjiǩ.
J: Joo mon leʹjjem. Mâŋŋa, mâŋŋa hååmm, mâiʹd mon... peiʹvvpõõʹjid vuägg, tõt-han kâʹl kueʹl kådd. Tõk-han pukid riʹjttje vuâskkan tõʹst.
L: No mâiʹdd äʹjj säärnai tuʹnne, ko vuâmmšââtt, što ooumaž lij puättam?
J: Ij-han son: ”Jaa ton puõʹttiǩ še. Jeännad mâiʹd låʹppii dõõzz?” Jiõm säärn ni mâiʹd. Eʹčč: ”Jiõk tam čõʹǩǩääm?” – ”Kâʹl jeäʹnn leäi ǩeâlddam, mutta kâʹl mon vuõʹlǧǧem dõõzze.” – ”Na kâʹl tõt tõn räjja suttmõš mâânn rääi, ko muäna mååust mõõnnâp dõõzze.”
No mon-han puõʹttem mâŋŋa dõõʹst. Jeäʹnn ij ni muuʹšt dõnõõkkâd, što son suttâm lij leämmaž. Mâŋŋa-han mon kuʹllem Eeʹllest tõn, että rõõppõõttâm leäi ǥu päärna... son ǩiõldi, ǩiõldi... porrmõõžžtää võl vuõʹlji dõõzze.
L: Tiõʹđi kuiten, että vuõʹlǧǧiǩ, što jie ooccâm jeeʹres sââʹjest?
J: No aʹrvvee-han dõõzze, kâʹl tõt vuõlgglemen leäi. Mutta ko tõn leäi dõõn, ko ǩeâlstõõli: ”Vuäggad vuâlǥam Ailijooǥǥ årra.” Ij-han son åskkam, että tõn reeisast uurčast tok.
92

6. PUÄƷƷHÅÅMM
J: Dohatååuʹcčueʹđčiččâmlo mon aʹlǧǧem eʹpet puäʒʒ- hååmm. Nuõrben-han mon leʹjjem leäm juʹn dõõʹst, eeʹjj mieʹldd da puärrsab oummi mieʹldd, mutta tääiʹben mâŋŋa aʹlǧǧem. Tõn-han mon ǩiõrggnem tän puäʒʒ- hååmmast leeʹd koummlo eeʹǩǩed pâʹjjel. Mâŋŋa tiõrvâsvuõtt mõõni de jouddum jõskkâd tõn puäʒʒ- hååmm. Ååʹn-han de leäm pâi, išttâd ååram da muštt- lõõččam, mäʹhtt lij mõõnnâm tõt äiʹǧǧ.
L: Teʹl vuõššân, ko ääʹjjiʹʒʒin leʹjje tõk puõccu da ton ko nuõrab leiʹjjiǩ, ni teʹl-han leʹjje tõk läbǯǯääld.
J: Läbǯǯääld, joo tõid leʹjje... Tõid lie lääbǯast... sääʹm-han lääbǯast õʹnne puõccid. Ääld kuõʹdde de tõzz seämma dõʹst šõõddi vueʹss miõrkkum. Kueʹhtt, koum peeiʹv leäi äldd võl mâŋŋa šõddmest, vueʹzz šõddmest ǩidd. Teä luõʹštte ja vueʹss leäi miârkâst teʹl.
Ja tõn beälla-han kook viʹšše ǩeâđđa puõcceez ǩidd čõõnnâd ja meärkkad vueʹzzid, ni tõin-han šõʹdde puõccu. Mutta tõk, kook jie viiššâm ǩeâđđa ääldaid čõõnnâd... Mâŋŋa tälvva tõt Muddusjääuʹr palggsest leäi ko puk puõccid viʹǩǩe tok-aa Čiuttajooǥǥ dõõzze [aiddu].
Mâŋŋa-han täʹst Silisjokk dõõzze... tõzz leäi äidd rajjum, mutta tõʹst jie nuʹtt jiânnai kuitenkaan âânnam tõid puõccid, mutta Čiuttajokk tõt leäi. De mâŋŋa-han puõʹđi tõt Petsikko äidd, ko tõk Muddusjääuʹr da Kaldo- oaivi palggâz õhttsiʹžže raʹjje tok Petsikko tuõddra pikalõspääiʹǩ ja tok jååʹđte puõccid.
93

Mâŋŋa võl ko motorǩeâlk šõʹdde kuttlo eeʹjj mâŋŋa, tõk-han jiânnai koʹdde nuʹtt puõccid, ko tääiʹben Jõnnǩeäʹdǧǧtuõddrest vuõʹlǧǧe viikkâd puõccid tok Čiuttajooǥǥ räjja, a leʹbe tok Petsikkotuõddra dõõzze. Vuâzza-han toʹben nuʹtt-i rõõvvõʹlle dõõzze, jååʹđtemen.
L: Di mõõn diõtt tõk rõvvõʹlle?
J: Na levvje. Vueʹss-han levvai kâʹl, ko nuʹtt kuʹǩes määʹtǩ jååʹđtemest dõõt. Teʹl-han jie fiʹttjam võl mäʹhtt ǩeâlkaivuiʹm âlgg puõccivuiʹm leeʹd. Tõt-han leäi ođđ håmm puäʒʒoummid, puk leäi. Tõt leä nåkam håmm, što tõzz-han âlgg mättjed, mäʹhtt âlgg ǩeâlkain jååʹtted puõcci mieʹldd.
L: Jie čiõkkâr årstâttam ni vooʹps.
J: No jie... Nuʹtt occanj tõid årstõʹtte puõccid. Da kuʹǩes maaʹtǩid jååʹđte ni tõk-han jõnn puõccu-kin dõõʹst ât... Ja nuʹbb äʹššen võl leäi, de mâŋŋa, de ko čuuʹt leʹjje, vueʹzz leʹjje levvjam dõõzze. Sääʹm leigga ääʹrj leʹjje dõõʹst da tõk mõõnte vueʹzzeez, ko tõk jie seuʹrrjam dõõzze ni tõk-han oummu silttee väʹldded. Rottu tõid saaʹmi puõccid dõõʹst. Tõin leʹjje puõccu... seillu, koin leʹjje miârkâst vueʹzz.
L: Teʹl leäi õlggâm čiõǥǥâr tiiʹǩ-i kueʹđđed da pâi kuuʹsǩ leäi viikkâd.
J: Na nuʹtt ât leäi. Mâŋŋa, mâŋŋa ât eman tiiʹǩ Ahvenjääuʹr ääid raʹjje de tõʹst aʹlǧǧe, tõʹst aʹlǧǧe dõõzze ââʹnned
94

pikalõõzzid. Tõt-han leäi jo miâlggâd čiččâmlo eeʹǩǩ, ǥu tät Ahvenjääuʹr äidd šõõddi tõõzz.
L: Di kuäʹss tõk juõʹǩǩe tõn palggâz Njauddâm palggsen?
J: Dohatååuʹcčueʹđkuttloååuʹc eeʹjj juõʹǩǩe tõn palggâz. Teʹl kâʹl toiminnanjohtaja Yrjö Alaruikka jieʹli tääiʹben ja mon jiõm muuʹšt võl ǩeäk šuur leʹžže leäm dõõzze, mutta teʹl oummu noorõʹtte tääzz Čeʹvetjääuʹr škoouʹle. No tõt-i leäi šuurmõs dõõt leäi, koozz narod čaaǥǥi de tõʹst põʹmmai šõʹdde.
Na tõʹst vaʹlljeeš Muddusjääuʹrest... lueʹǩǩee saaʹmid Muddusjääuʹr vuuʹdest de tõt šõõddi... Njauddâm palggsen šõõddi, saaʹmi pââlǥâs. Da Muddusjääuʹr nõmm paaʹʒʒi võl dõõzze saujjpeäʹl oummid. Di tõʹst âʹtte vuõssmõs puäʒʒeeʹžžden leäi tõt Fofonoov Iʹllep, Feeʹla da piizren, teäʹǧǧhoiddjeen leäi Sverloov Maaʹtfi.
L: No mottji-a teeʹst puäʒʒhåmm mâŋŋa ko jiiʹjjed palggâz vuäǯǯaid?
J: No kâʹl-han tõt mottji siõmmna, mutta ij-han tõt teänab jo nuʹtt vuäittam leeʹd ko mäʹhtt ouddâl leäi. Teʹl leʹjje miâlggâd occanj jo saaʹmin puõccu-kin. Ja võl tõt-kin leäi, että õõlǥi piâssâd juõʹlji ool mååust oummu.
Mutta meeʹst leäi võl tõt-kin, ǥu teʹl-han ... muu muuʹš- teeʹst duhatååuʹcčueʹđčiččâmlokoumm... Mušttlõõččam teʹl leäi... kåʹddsäʹpplee leʹjje ... võl jäänab mõõn ååʹn tän peeiʹv, tän eeʹjj leʹjje. De tõn mâŋŋa meeʹst puõccu
95

kõʹlmme kõrrset. Tõn čiččâmlovitt mon mušttlõõččam, ko nelljčueʹđčiččâmlo puäʒʒad leʹjje Njauddâm palggsest pukveeʹzz puõccu. Na tõin koʹddeš čueʹđ veeʹrd puäʒʒad da paʹcce koummčueʹđčiččmlo puäʒʒad.
L: Leäi-go tõt nuʹtt kõrr täʹlvv vai mäʹhtt? Mii leäi tõʹst?
J: No mon joordam, tõʹst leʹjje mäŋgg tuejjla mâte läddla ceäʹlǩǩe... Tät lij muu arvvlõs, [leâʹša] mon joordam, teʹl leʹjje tõt, ruõšš beäʹlnn kaaʹst puõʹtte, ko teʹl-han aʹlǧǧe tõid väinn-neävvaid raajjâd. Ja tiiʹǩ tõk tõid paaččle toʹben tõk. Kaaʹst puõʹđi, ko tõn beäʹl piõgg leäi pâi dõõn, tiiʹǩ puõʹđi dõõʹst. Tääiʹben-han puuʹđi jeeʹel Lääʹdd beäʹlnn di lâpp puuʹđi še.
Ja tõzz võl mâŋŋa tõt, mon joordam tõn mõõn-ne kõõv vuåǯǯu võl tõin kåʹddsäʹppleein. Ko tõk-han puõccin leäi tõt kuʹǩes suõnnmäätt, viõʹlǧǧes kuʹǩes suõnnmäätt. Puäʒʒ vuäǯǯai leeʹd miâlggâd pueiʹdest, kõõsk ååreen kõõčči. Ni tõt leäi kâlmmam tõt, tõt ij teänab... tõt kõõʹlmi tõzz ... ǥu väʹʒʒem kõõskâst kõõčči dõõzze kåmmad, teänab ij likkâm.
L: Mõõn-ne kõõv vuäǯǯai?
J: Na tõk leʹjje tõk määđ. Tõt leäi tõʹst kâʹl, mutta puäʒʒ- han lij nåkam, što tõt šâdd sõrgg, ko pâi sokk pääcc. Teʹl feʹrttai jieʹlled ǩeeuʹhab jieʹllem, ij vuäǯǯ nuʹtt jiânnai kåʹdded puõccid.
L: Puõʹđi-go tõt määtt vuõivâšmid vai koozz tõt oikein puõʹđi?
96

J: Kâʹl tõt leäi juõʹǩǩbeäʹlnn. Dõõʹst čååuʹj pirr leʹjje di vuõivvsest leʹjje di ǩeäppnõõzzin di vuõivâšnin leʹjje. Tõk leʹjje juõʹǩǩbeäʹlnn, tõt viõʹlǧǧes määtt leäi.
L: No silttii-go dåhttar särnnad, mii lij tõt määđaid?
J: No mon kâʹl jiõm muuʹšt tõn ååʹn, mäʹhtt leäi, mutta tõn- han cieʹlǩǩe, âʹt tõt iʹlla vaarlaž oummin, ko pâi vueʹǯǯ âlgg puârast ǩeʹtted tai saʹlttjed, ko påårr tõn. De tõn vuäitt poorrâd tõn diõtt.
L: No leʹjjiǩ-a ton kuäʹss-kaan puäʒʒeeʹžžden?
J: Na leʹjje muu vaʹlljääm puäʒʒeeʹžžden, mutta mon jiõm leäm kuuʹǩǩ ääiʹj tõʹst. Tõt iʹlleäm muu tuejj. Mon jiõm tõʹst tuʹǩǩääm ni vooʹps, dõõʹst. Piizren mon leʹjjem ååuʹc eeʹǩǩed kâʹl. Tõn mon hoiddum dõõʹst.
Tõn še jõʹsǩǩem meädda, ko oummu aʹlǧǧe muu viârtõõllâd, što mon puästtad tuejjääm. Mon jõʹsǩǩem tõʹst še meädda. Nåkam tuejj iǥõl tueʹjjeed, ko oummu äʹlǧǧe viârtõõllâd dõõʹst, kaaddčõõttâd.
L: Tuʹst lij [pâi] põʹmmaituejj [soojjâm]... laskkooumaž leäk leäm.
J: Na kâʹl mon, kâʹl mon leäm jorddam, što kâʹl mon laʹsǩǩeed leäm silttääm dõõʹst. Da eʹčč da jeäʹnn lie pâi särnnam, että âlgg jieʹlled oumminalla ij-ǥa sǩeâlmstõõllâd.
97

7. PUÄƷƷOOCCMÕŠ ČÂHČČA
L: Leäk-a ton Jounn leäm kuäʹss-kaan letthååmmivuiʹm?
J: Joo, mon leäm muäʹdden leettast jeällam, da mon mooštam õõut leett ko tõt leäi... Pelsa tunbeäʹlnn leäi lettsââʹjj. Mij koumm viilljâž vuõʹljim – Semman, Piâtt da mon – vuõʹljim täʹst väʹʒʒed da mõõnim tok lettpäikka. Jiõm muuʹšt leʹžžep-go puõccid kaunnâm, leʹžžep-go piâssâm njuärsted. Leʹjje meeʹst kuuitâǥ jieʹrj, kääʹddespuõccu leʹjje.
Muäʹdd reppad kooʹddin tõn reeisast, teʹl mõõneeʹn dõõʹst. Piâtt-han leäi pueʹrr pääččad. De toʹben reeppaid ǩiiʹttim vuõss lettsââʹjest dõõʹst da instim tõʹst de. Mâŋŋa tueʹlää jeeʹres lettoummivuiʹm kaaunõõđim dõõʹst. Tõn mooštam tõʹst võl puârast, ko õhtt nåkam puärrsab ooumaž muäʹlǩǩvuäʹrdd peeipain tääbbaǩ puäldd da kõrr jiõnin maainast tõʹst dõõʹst ja kõõjjad ja kõõjjad ja maainast. Mon Piâtt-braattâst kõõččlem: ”Mii tät oummid lij? A nuʹtt kõõrâs jiõnn ja dõõt?” – ”A tät lij Kuõbǯǯ-Saammâl, Kuõbǯǯ-Saammâl, Morottaja Saammâl, dõõt.” A tõʹst âʹtte mon ǩiõʹččem, vuõss vuâra vuõiʹnnem tõn Kuõbǯǯ-Saammâl dõõʹst. Mon što tõʹst lij mainsteei ooumaž, nuʹtt maainast, nuʹtt maainast. Oummu jäänaš pâi kuʹvddle suu mainnsid dõõzze. Sääʹm- han jie leäkku nuʹtt kõrrâz mainsted ko dõõt. Mutta tät lij nuʹtt, nuʹtt puârast [maainast].
No tõʹst lett mõõni. Tõʹst vaajtim puõcceen dõõʹst, ǩeäʹst leʹjje jäänab, ǩeäʹst leʹjje uuʹccab puõccu. Mij tõʹst jeäʹǩǩespeeiʹv väʹʒʒlim dõõzze, di tõzz Sverloov Jääkk da
98

Säävaž še tõʹst vuõʹlǧǧe mij mieʹldd ja Semman da Piâtt da mon. Vaaʹʒʒim tän Pelsa tänbeälla. Seuʹnnjtõõvim de tõʹst insteškuõʹđin dõõʹst de tool raajim, kåvvaz raajim dõõʹst de.
Na Piâttast leäi pâi leäi speâllpakk mieʹldd dõõʹst de. No sij aʹlǧǧe toopp speâllad de. Tõʹst siõmmna ääiʹj toopp spiõllu, spiõllu, Piâtt-i ceälkk: ”Jounn ceäkk vueʹǯǯ ǩeâmnna da ääʹlj ǩeʹtted vueʹǯǯ, veär raajjâd!” Na mon âʹtte ciâkkum [vueʹǯǯ] da aʹlǧǧem ǩeʹtted. Ǩieʹmnnmuõr, jõnn ǩieʹmnnmuõr raʹjjem de dõõʹst piʹjjem toʹlle. Tõt tuõldi, tuõldi, tuõldi de tõʹst makaroonid piʹjjem tõzz.
De mâŋŋa mošttjem, jaa mon saaʹltid jiõm leäkku piijjâm võl. A sij toopp speâlla tõʹst, mon kõõččlem: ”Jiânnai-a säʹltt âlgg piijjâd sa dõõzze?” A Sverloov Jääkk jordd, että mon sǩiõlddõõđam dõõʹst. “A kuäʹmmertiudd ooumže piijj!”
Na sij leʹjje neelljas, mon viiđad da mon ǩiõččääm, âʹte mäʹhtt jeäʹnn lij muʹnne nuʹtt occanj saaʹltid piijjâm mieʹldd, ko nääiʹt jiânnai sääʹlt âʹlǧǧe viârru piijjâd. Mon âʹtte piʹjjem tõn vitt kuäʹmmred. Mon âʹte muʹst lie uuʹccab kuäʹmmer lie, mon kuuđad võl piʹjjem. Di puk saaʹltään piʹjjem dõõzze.
Na ǩiʹttem veär tõʹst de. Na tõt topphåmm kõʹčče dõõzze de mon âʹte: ”No ååʹn poorrâd âlgg.” Na di jõʹsǩǩe tõn toopp speâllmen de vueʹǯǯid vaʹldde dõõn. Sverloov Jakkust leäi nåkam peäʹl lettar kruuška. Suʹst leäi tõt čeekruuškân dõõʹst. De son tõin liõm kuäivsti dõõzze de. Ǩeäin leʹjje tiisk da dõõk da.
99

No puärrsumõs ooumaž teâđast vuõssmõssân vaaʹldi vueʹǯǯid da liõm dõõzze. Na tõʹst âʹtte ko jeärraz leʹjje eman väʹlddmen, Sverloov Jääkk âʹtte ko liõm âʹtte ko juuʹlast, de: ”Phâât phuh!” čõʹlǧǧii toʹlle tõn liõm. ”Jiânnai-šât ton piʹjjiǩ saaʹltid?” kõõččli muʹst. ”No ton cieʹlǩǩiǩ, että kuäʹmmertiudd ooumže. Mon piʹjjem võl õõut dõõʹst, ko muʹst lij uuʹccab kuäʹmmer ko teeʹst.” – ”Na jiõk-go leäkku veär raajjâm ouddâl?” – ”Jiõm leäkku, jiõm âʹtte mon ni kõõjjče, jos mon teâđčem, leʹččem veär raajjâm ouddâl. Tõnt-han mon kõõjjam teeʹst, että mon silttääm sääʹlt piijjâd.” – ”Ij-han nuʹtt jiânnai õõlǥ piijjâd. Vääl tän liõm meädda ja ǩeeʹtt ođđest dõõʹst!”
Na tõt poorrâmhåmm tõzz puuʹđi tõzz. Mon vallum liõm, čääʹʒʒ viʹǯǯem dõõzze ǩieʹmn tiudd. Tõn âʹtte tuõlddeem de [säärnam]: ”Ååʹn kâʹl lij tuõlddâm dõõt.” – ”No vääl võl tõn liõm meädda!” De kuälmad čääʹʒʒ ǩiʹttem dõõzze de... ”Ååʹn tuõlddeʹččiǩ dõõzze de ååʹn njââʹddest, että kâkkvââ säʹltt lij dõõt.” Eman cieʹlǩǩe, että njâʹddsted, ååʹn njââʹddest. Kokk-han õõlǥči njâʹddsted. Jiõm mon tõn teâttam.
Na mon että kâʹl täʹst ååʹn, mutta liõmm-han kâʹl leäi dõõn, mutta kâʹl tõt vueʹǯǯ võl leäi miâlggâd säʹlttai. Na poorim. De kâʹl čääʹcc leäi šiõǥǥ mâŋŋa siõmmna ääiʹj dõõt. No säʹlttvueʹǯǯid poorim de tõid, nuʹtt-a čääʹʒʒ juulstõʹlle. Tueʹlää kåccjim, čeeʹestõõlim di väʹʒʒlim domoi. De nuʹtt puõʹđim Čeʹvetjäurra dõõʹst de lettoummu puõʹtte dõõzz.
L: Võl-a leʹjjiǩ kokkân mâŋŋa? 100

J: Kâʹl mon mâŋŋa dõʹst leäm määŋgnallšem kokkân leämma, mutta jiõm leäkku nuʹtt parttšõõvvâm kâʹl ǥu mäʹhtt tõn säʹltthååmmast dõõʹst.
8. SKALLUVÄÄʹR PIKALÕSREEIS
L: Võl-a lie mainnâz?
J: Na jõs mon mainstam tän nåkam, ko muäna Oʹrttem-
pokaineeʹǩǩin Skalluvaara pikalõʹsse vuõʹljim.
Tõt leäi ǩiđđ beäʹlnn leäi dõõʹst ja teʹl-han jie jååttam muđoi ko aivv puõccivuiʹm dõõʹst de. Oʹrttmest leäi motor[kååʹlez] dõõʹst. De son lij kåittam dõõzze tõn puäʒʒ... tõn ǩeäin mieʹldd lij pueʹrr motor[kååʹlzin] vuejjad dõõzze. Ooudbu jeäʹǩǩää, että vueʹlǧǧep mâka kåittad, kuâdd-a [kååʹlez], ko kuõiʹtes lie âʹlnn. Ij kuâddam ij, ij tõt, čõõđ mõõni pâi.
Na mon ceälkam: ”Mon-han kâʹl vuäitam sââʹvǩivuiʹm ǩeässjed tuu mieʹldd. Pâi čâustõõǥǥ piijjlep [motorkååʹlez čõnnstep].” Nuʹtt tiârtim Pâʹjj-Njauddma tok Kåre päikka Fjellstualle. Tõʹst mon sââʹvǩään tõzz kuõʹđđem ja domoi leeiʹm särnnam, ǩeäk lie dõõʹst, de muʹst sââʹviǩ õõlǥče domoi dõõn [viikkâd]. Di Kårelle še sarnnum, että Čeʹvetjääuʹr årra lie mõõnni, ni muu sââʹvǩid tok.
Jiijj njuiʹǩǩiim motor[kåålsa]. Nuʹtt Taarrâst-han leʹjje auʹrrjum čuõkku ja tõʹst vuejaim Nuorgam räjja. Nuorgmest vuõʹljim, tõt leäi jiõŋ mieʹldd rajjum čuâǥǥas
101

tõn Vetsikko räjja. Vetsikkost jueʹtǩim Holmberg Hilmar mieʹldd Skalluvaaraan heäppšin.
Toʹben âʹtte pikalõõzzâst leeiʹm, pâʹjjel neäʹttlest leeiʹm toʹben de. Pikalõõzz puʹtte dõõzze ja aaʹlji âʹbrred. Mij puõʹđim heäppšin âʹtte Vetsikkoon mååust di tõʹst vuejaim Uccjoʹǩǩe. Tõʹst instõõvim, iinn leeiʹm mäʹtǩǩpõõrtâst de.
Tueʹlää jueʹtǩim, jueʹtǩim määʹtǩ, mutta ekka leäi võl âbrram ja čuâǥǥas leäi nuʹtt leäi jiõŋŋâm ja tõʹst ǥu õiʹdde âbrram ja õõʹbri võl-ki. De tõt leäi mâte steehl diǥo čuâǥǥas. Ja taaurõš kõõrâs vuejjad dõõt. Ko mon tueʹlää võl piʹjjem... jeäʹnn leäi õiʹdde valmštam ođđ kååʹddǩid, nuʹtt tõid ođđ kååʹddǩääm piʹjjem teâđast. A siidi čõõđ mõõnim.
No tõʹst âʹtte mââibeäʹlnn ko leʹjjem põõllmen dõõʹst, ko tõt [kååʹlez] pâi, pâi meinn tuärrast mõõnnâd dõõzze ja mon kuåccam tõõzz de. Kaamas räjja âʹtte puõʹđim tõzz de mon hoʹhssjem, ko kuhttu käʹmme käädd lie čeäkkram tõk lie dõõʹst.
Na tõn âʹtte vaaʹʒʒim, võl kâʹl jooudaim tõn Petsikkotuõddrid. [Kååʹlez] jooudaim cääʹjjeeʹl, ko dõõn muđoi jeäʹp piâssâm, ko kuâŋŋa čuõkku caaʹjjim kueiʹt peäʹl tõn. De dõʹst kueʹđim, [motorkååʹlez] kueʹđim... ǩeän leežž põʹrtte ... de kiitäjäin puõʹđim domoi de. Tõt leäi nåkam pikalõsreiss.
L: Mâŋŋa dõʹst iʹlla taarbšam nåkam reeisaid jååʹtted? 102

J: Lij. Muäna... tõt leäi mii leežž... leäi tõt, eʹpet Oʹrttmin-i vuõlggleškuõʹđim muäna. Tõt leäi čõhččpieʹll... leäi-go [rosttov]mannu algg vai mâiʹd, ko muäna Skalluvaaraan vuõʹljim tääiǥ vuõiʹǧǧest puõccivuiʹm dõõʹst. No muäna ǩeʹrrsivuiʹm vuejjlim. Muännast čuâvtõsǩeʹrres še leäi mieʹldd dõõʹst.
Na taaurõõžžâst nåkam viʹrǩǩes jieʹrj lie a tõʹst âʹtte ko dõõn lueʹšttal, a dõõzze tõk-ât tiârrle dõõzz. Puõccu, jieʹrj tiârrle dõõzze ni. Mõõni, mõõni, mõõni peäcca, ko liuggas a dõõt ni ǩeʹrres mååʹtten mõõni. [Pueʹrr ko] vuejjʼja ij ni mii šõddâm dõõʹst, pâi pââjaspõõđi rõõvi, tõk jieʹrj årste tõzz.
Na maaʹccim mååust. No Oʹrttem vaaʹldi ođđ ǩeʹrrez, vaaʹldi dõõzze. No vuejjlim ođđest de. Tõʹst kâʹl muännast puârast vuõʹljim dõõʹst mâŋŋa de. Mõõnim tääiǥ Silisjooǥǥ äiddsââi pääiʹǩ de tok Tiuja tuâkka... Toʹben leäi Čeälkain kueʹtt dõõʹst de. Tok âʹtte muäna dõnõõǥǥin ni.
Taaurõš muʹst ceälkk: ”Ton ääʹlj čee ǩeʹtted dõõʹst. No tõʹst-aa illa kuʹǩǩen de käivv lij, suuʹddes käivv lij dõõt. De čääʹʒʒ jeälak viǯǯmen, de tool piij dõõzze.” Leäi jõnn [ruʹvddǩiiuǥân] leäi tõʹst. Son viiǥǥi ougglab jieʹrjid tok dõõzze, tok čõõni de.
No jeäʹǩǩääž tõʹst poorrmen leeiʹm. No kuuʹmp aʹlǧǧe ålvvad dõõʹst. Da muʹst nuʹtt lij dõõt mâte kõumm čääʹcc ko seälgga kâškk dõõzze, põõlat dõõzze. Koǯǯâd jiõm meein åålǥas tuõsttâd mõõnnâd, ko kuuʹmp ålvva tõʹst. No taaurõš leäi juʹn kuâđđam määccaǩ tok jieʹrji dõõzze
103

tõt, että lij tõt kuitenki haajj, oummu haajj lij dõõʹst ni kuuʹmp jieʹleäm puättam jieʹrjid dõnõõkkâd. Jieʹrj leʹjje rääuhast, kuäivvâm leʹjje de.
Na tueʹlää âʹtte tõʹst dõnõõǥǥim de. De vuejjlim de vuejaim tok Skalluvaaraan. Oʹrttmest šiõǥǥ toobdâs leäi tõt, Köyhäksi cieʹlǩǩe, Holmberg Nils. Tok âʹtte mõõnim. Son-han vuâstta vaaʹldi muännaid dõõʹst de tõst leäi šiõǥǥ pakk kueʹtt leäi ja jõnn [ruʹvddǩiiuǥân] še leäi de.
Na mâiʹd tõʹst. Mij-han leeiʹm neäʹttel veeʹrd leeiʹm Skalluvaara pikalõõzzâst de. Tõʹst-han leʹjje Muddusjääuʹr palggâz puõccu, jõnn tukk leäi dõõʹst de. Vuõʹlǧǧe oummu viikkâd tõn... mon čuâvtõsǩeʹrrsin, Oʹrttem še. Oʹrttem vueʹsti pieʹnne tõn reeisast de. Oʹrttem še mõõni vuejted dõõzze. Mon puäđam čuâvtõsǩeʹrrsin tõin Holmberg Hilmarin dõõzze... tai ij-go Nilssin mieʹldd dõõzz.
No tõʹst âʹtte čeeʹestõõlim kõskkrääʹjest ja eʹpet jueʹtǩim määʹtǩ. Ja tollsââʹi raajjâm diõtt dõõzze de, Köyhä Oʹrttma ceälkk: ”Ton viiǥǥak jieʹrjid, ton hååidak jieʹrjid. Muäna Joounin håiddap tollsââʹi, kååvas-sââʹi.” Mutta kuitenkin võl cieʹlǩi Oʹrttma: “Ton čuõpp täid sueʹjjid meädda, että Jounn peäss raajjâd tool tääzz!” De mâŋŋa Oʹrttem âʹtte čuõppi tõn miõstti puk tõid.
Na Köyhä ceälkk: ”No raai mâka tool!” Mon että: ”Mon kâʹl jiõm silttâd tool raajjâd [jiõŋŋsueʹjjivuiʹm].” – ”No mon õʹhttešt tuʹnne čuäjtam, ååʹn õõlǥak tärkka ǩiččâd.” No tool aaʹlji raajjâd dõõzze de pieʹssid puâllted, di riiʹssid. Vuõššân sami uʹcc reessaid piiji toʹben. Mâŋŋa
104

šuurab da šuurab näʹde... Reess-han sõrgg ellstâʹvve dõõʹst. Tõʹst toll šâdd sõrgg. Tõn âʹtte piijim dõõzze de.
Muʹnne cieʹlǩi: ”Suddâd muõttjest čääʹʒʒ čeinnka, tueʹleskaaʹff juukkâm [diõtt].” Suʹst leäi pâi leäi, pâi leäi tueʹleskaaʹff, håʹt ekka juuǥǥi leʹbe peivva, de pâi leäi tueʹleskaaʹff. No mon âʹtte čääʹʒʒ raʹjjem tõʹst. Čeiʹnnǩid tiud piʹjjem dõõzze.
Oʹrttem puõʹđi toʹben dõõʹst. No kaaʹff lij vaalmaš. Mij tõʹst kaaʹfstõõlim, ǩeäʹrstõõzz raajim. Poorim ǩeäʹrstõõzz dõõʹst. Dõõt-han tõt miõst puõʹli nuʹtt puârast dõõzz, että iʹlleäm teänab ni tõk mõõk. Čuõppum sueʹǩǩ dõõk, tõk leʹjje puk puâllam tõʹst. Mäŋgg čiâssâd ât mij tõʹst tool pueʹldim dõõʹst.
Na ceälkk: ”Jounn, ton rääv ååʹn tõzz-aa tollsââʹi!” Mon että: “Meeʹst-han toll lij!” – ”Ij tän mij čaacktep tän tool. Ton ååʹn raajak. Mon-han mättʼtem tuu dõõzze, että mäʹhtt âlgg sueʹjjin toll puâllted. Ååʹn õõlǥak smiõttâd, ton õõlǥak mäʹhtt âlgg toll raajjâd.”
No mâiʹd tõʹst, mon âʹtte muäʹdd sueʹǩǩed čuõʹppem, viirtem tõʹst. Na aʹlǧǧem raajjâd, nuʹtt pieʹssid låʹǧǧem ja tõid puâlltem. Riiʹssid raʹjjem. Piʹjjem piʹjjem pâi šuurab da šuurab dõõzze. Tõid kueʹhtt sueʹjj âʹtte vuõššân dõõn... Köyhä âʹtte: ”Čuõpp vain lââʹzz. Ååʹn lij čuõvv lij. Ååʹn lij ko toll čuõvv lij, ååʹn čuõpp lââʹzz muõrid, što innpââi pâʹsttep leeʹd. Da tõid riiʹssid õõlǥak, uuʹccab riiʹssid õõlǥak õõutsâjja noorrâd.”
105

Na jiõm-han mon teâttam, mõõn diõtt mon dõnâǩǩim... Leʹjje-han toʹb šuurab-ki ååus dââʹđen. Ceälkk: ”Ton hueʹneld, mon cieʹlǩǩem tuʹnne, että ton õõlǥak uʹcc reessaid aʹlǧǧe puârast dõnõõkkâd de. No täk šâʹdde mij tuõʹllji vuâlla.” Na tõn âʹtte ellaz čaacktem tõin. Muõttjid kõʹšǩǩem tõõi ool, tõt puk eelas čaacki tõzz dõõzze. No mâŋŋa riiʹssid tõn čackkâm ellaz ool riiʹssid mieʹttem. No tõt-han mäŋgg čiâss, koumm čiâss vai nellj čiâss leäi leäm toll dõõzze. Tõt-han kâʹl leäi pakknam tõt mädd. Taallmädd leäi pakknam tõid, tõzz âʹtte muõtti ko dõnõõǥǥi, tõt eelas čaacki, reeʹss šõʹdde tõn, tõn ool tueʹllj.
Na kååvas tõʹst dõõzze, mutta tõt lij... jiõm leäkku nuʹtt pakk iinn vuäđđam kâʹl dõõʹst. Kâʹl leäi nuʹtt leäi paakkâs tõn kåvvaz ko piijim, de liõppjid võl muõttjivuiʹm taancim dõõzze dõʹst. Tueʹlää räjja håʹt puõlâš leäi ni nuʹtt puârast vueʹđim. Muõr ko leʹjje jiânnai, jiõm tieʹđ leʹžže-ko ekka leäm võl lââʹzz piijjâm dõõn. Mon kâʹl vueʹđđem innpââi nuʹtt, jiõm ni kåccstõõllâm ni. Tueʹlää tõʹst âʹtte kaaʹfstõõlim de vuejjlim dõõzze. De vuejaim dõõzze Petsikko räjja da toʹb vuõiʹǧǧest seulla mõʹnne tõk puõccu dõõzze tok.
Tõʹst mâŋŋa mij puõʹđim dõõzze de muäna Oʹrttmin mõõnim Seurujärv Eenok da Martta årra. De toʹben leeiʹm inn dõõʹst, toʹb kortteerest. Seeʹst leäi kokkǩiâmpp tõʹst dõõʹst. Tõk âʹtte vuõššân raatkčõʹtte. Mâŋŋa puõʹtte, nuuʹbb čiõkkâr piʹjje dõõzze Muddusjääuʹr oummu. De tõʹst raatkčõʹtte tõk-aa ko Čäälkai [puõccid] eʹpet dõõzze [konttra], de tõk lueʹšttle tõn vuäʹmm raʹnni mieʹldd, de kooǥǥ mij puõʹđim, tõn raʹnni mieʹldd puõccees viʹǩǩe
106

mååust ja muäna Oʹrttmin vuõʹljim tiiʹǩ Čeʹvetjääuʹr årra, mij ât saaʹmi puõccid [čorrjen jååʹđtim] dõõzze de... Ååntašǩ Paavvâl leäi da Kirpri, mij neelljas leeiʹm vai leežž-ko leäm võl Huâttar Paavvâl veʹt. De puuʹtim [čorri] tääzz Iijääuʹr ǩeäčča dõõzz, Angel põʹrtte tõzz dõõzze. De tõʹst luõvtim tõn Angel Aaslka čiõkkâr. Son paaʹʒʒi tõin čiõkkrin dõõzze.
Muäna vuejjlim tõʹst ooudâs. Kipri ja Paavvâl tõk vuõʹlǧǧe Iijääuʹr ǩeäčča, Miessijäurra. Ja muäna vuejaim tääzz Paldojääuʹr... Ǩeän leežž leämaž kuäđaž, di tõzz âʹtte mõõnim, de tõʹst instõõvim. De tueʹlää kåccjim de mââimõs leeiʹb mon-ki poʹrrem da [taaurõõžžâst] še iʹlleäm kâʹl dõõzze teänab. Tõʹst mon-i ceälkam: “Ååʹn muännast âlgg nuʹtt mõõnnâd, että Eʹll viiđ ääiʹj veärrǩieʹmn kägg dõõzze. Suʹst lij pâi viiđ ääiʹj porrmõš, veärr vaalmâš.”
No muäna neellj [ääiʹj] puõʹđim tõzz Saitajääuʹr pââibeälla dõõʹst. De siõmmna väjja vitt taaurõš kuälkti uus, de muäna sizz iiʹđim dõõzze. De Eʹll sami veärr- ǩeeʹmn pårdda kägg. Taaurõš ij ni vuäittam cieʹlǩkani leeʹd: ”Kâʹl ton vuäbbad pueʹrben toobdak dõõʹst.” No Eʹll-i kõõččal: ”No mäʹhtt šât son tåbdd nuʹtt puârast?” ”Na go Jounn cieʹlǩi, että Eʹll viiđ ääiʹj kägg veärrǩeeʹmn pårdda tõzz, de muäna tõzz õlggâp ǩiõrggned dõõzze, että piâssâp poorrâd. Na muännast porrmõš leäi puk puuttâm dõõzze.”
No täʹst âʹtte poorim de vueʹđim tueʹlää räjja. De vuejjlim, tõt lij leäm, rosttovkäänan lij leäm, ko Čeʹvetjäurra puõʹđim. Ja meeʹst säuʹnn leäi, mon miâlggâd vuõiʹǧǧest
107

säunna-i mõʹnnem dõõzze, ko puõʹttem domoi dõõʹst. De pâi sääuʹnest âʹtte jällõččim, de traktor puätt dõõzze. Tät Aikio Onni, Pååʹšt-Onni vuejj traktor de tanssoummu leʹjje traktor [lueʹv âʹlnn].
Mon tõzz še njuiʹǩǩeem tõʹst dõõzze. Puõʹđim tääzz, Rautaperäjääuʹrest taans lie, tõʹst innpââi leeiʹm dõõzzen. Jeäʹnn ceälkk: ”Jiõk-ko leäkku levvjam dõõʹst?” – ”Ij- han täʹst ååʹn õõst levvjam leeʹd, ko taans lie.” Na tõt reiss mõõni nuʹtt dõõzzen.
108
